{
  "genesis": {
    "Chapter 1": {
      "1": "በመጀመሪያ יהוה ሰማይንና ምድርን ፈጠረ፡፡",
      "2": "በዚያን ጊዜ ምድር ቅርጽ የሌላት፤ ባዶ ነበረች ጨለማም በጥልቁ (ውቅያኖስ) ላይ ነበር የיהוה መንፈስ በውሃው ላይ ይሰፍ ነበር ፡፡",
      "3": "ከዚህ በኋላ יהוה ብርሃን ይሁን አለ ብርሃንም ሆነ",
      "4": "יהוהም ብርሃን መልካም ነገር መሆኑን ተመለከተ ስለዚህም יהוה ብርሃንን ከጨለማ ለየ፡፡",
      "5": "ብርሃኑን ቀን ብሎ ሰየመው፡፡ ቀኑ መሸ ሌሊቱም ነጋ ይህም መጀመሪያ ቀን ሆነ፡፡",
      "6": "ከዚህ በኋላ ፈጣሪ ውሃውን ከውሃ የሚለይ ጠፈር ይሁን አለ፡፡",
      "7": "በዚህ ዐይነት יהוה ጠፈርን ፈጠረ ከዚህም በኋላ יהוה ከጠፈር በታችና ከጠፈር በላይ ያሉት ውሆች ይለያዩ አለ እንዳለውም ሆነ፡፡",
      "8": "አምላክ ጠፈርን ሰማይ ብሎ ጠራው፡፡ ቀኑ መሸ ሌሊቱም ነጋ ይህም ሁለተኛ ቀን ሆነ፡፡",
      "9": "ከዚህ በኋላ יהוה የብሱ ግልጥ ሆኖ እንዲታይ ከሰማይ በታች ያለው ውሃ ሁሉ በአንድ ስፍራ ይሰብሰብ አለ እንዳለውም ሆነ፡፡",
      "10": "የብሱን ምድር ብሎ ጠራው በአንድ ስፍራ የተሰበሰበውንም ውሃ ባሕር ብሎ ሰየመው፤  יהוהም ይህ መልካም መሆኑን ተመለከተ፡፡",
      "11": "ከዚህ በኋላ יהוה \"ምድር አትክልትን የእህል አዝርእትንና ዘር በውስጡ ያለውን ፍራፍሬ የሚያስገኙ ተክሎችን በየዐይነቱ ታብቅል\" አለ እንዳለውም ሆነ፡፡",
      "12": "በዚህ ዐይነት ምድር አትክልትን በየዐይነቱ የእህል አዝርእትንና ዘር በውስጡ ያለውን ፍራፍሬ የሚያስገኙ ተክሎችን አበቀለች יהוהም ይህ መልካም መሆኑን ተመለከተ፡፡",
      "13": "ቀኑ መሸ ሌሊቱም ነጋ ይህም ሦስተኛ ቀን ሆነ፡፡",
      "14": "ከዚህ በኋላ יהוה ቀንን ከሌሊት ለመለየት ልዩ ልዩ ብርሃናት በሰማይ ጠፈር ላይ ይሁኑ ለዕለታት ለክፍላተ ዓመትና ለዓመታት መለያ ምልክት ይሁን፡፡",
      "15": "ለምድር ብርሃን ለመስጠት በሰማይ ጠፈር ላይ ሆነው ያብሩ አለ እንዳለውም ሆነ፡፡",
      "16": "በዚህ ዐይነት יהוה ሁለት ታላላቅ ብርሃናትን ፈጠረ ታላቁ ብርሃን ፀሐይ በቀን ታናሹ ብርሃን ጨረቃ በሌሊት እንዲያበሩ አደረገ እንዲሁም ከዋክብትን ፈጠረ፤",
      "17": "እነዚህን ብርሃናት በሰማይ ጠፈር ላይ አኖራቸው ይህን ንም ማድረጉ ለምድር ብርሃንን እንዲሰጡ",
      "18": "በቀንና በሌሊት ላይ ሥልጣን እንዲኖራቸውና ጨለማን ከብርሃን እንዲለዩ ነው፡፡ יהוה ይህ መልካም መሆኑን ተመለከተ፡፡",
      "19": "ቀኑ መሸ ሌሊቱም ነጋ ይህም አራተኛ ቀን ሆነ፡፡",
      "20": "ከዚህ በኋላ יהוה ውሃ ሕይወት ባላቸው በልዩ ልዩ ፍጥረቶች የተሞላ ይሁን ወፎችም ከምድር በላይ ባለው በሰማይ ጠፈር ይብረሩ አለ፡፡",
      "21": "በዚህ ዐይነት ፈጣሪ አምላክ ታላላቅ የባሕር አውሬዎችን ሌሎችንም በውሃ ውስጥ የሚኖሩና የሚንቀሳቀሱ ልዩ ልዩ ፍጥረቶችን እንዲሁም ልዩ �ልዩ ወፎችን ፈጠረ፤ יהוה ይህ መልካም መሆኑን ተመለከተ፡፡",
      "22": "ፈጣሪ አምላክ ብዙ ተባዙ ዘራችሁ የባሕርን ውሃ ይሙላ ወፎችም በምድር  ላይ ይብዙ ብሎ ባረካቸው፡፡",
      "23": "ቀኑ መሸ ሌሊቱም ነጋ ይህም አምስተኛ ቀን ሆነ፡፡",
      "24": "ከዚህ በኋላ יהוה ምድር ልዩ ልዩ የሆኑ ሕይወት ያላቸው ፍጥረቶችንና አራዊትን ታስገኝ አለ እንዳለውም ሆነ፡፡",
      "25": "በዚህ ዐይነት יהוה አራዊትን በየዐይነቱ እንስሳትን በየዐይነቱ በምድር ላይ በደረታቸው እየተሳቡ የሚንቀሳቀሱ ፍጥረቶችን በየዐይነቱ ፈጠረ፡፡ አምላክ ይህ መልካም መሆኑን ተመለከተ፡፡",
      "26": "ከዚህ በኋላ יהוה ሰውን በመልካችንና በአምሳያችን እንፍጠር ሰዎችም በባሕር ውስጥ በሚኖሩ ዓሣዎች በሰማይ በሚበሩ ወፎች በእንስሳትና በምድር ላይ በደረታቸው እየተሳቡ የሚንቀሳቀሱ ፍጥረቶች እንዲሁም በምድር ሁሉ ላይ ሥልጣን ይኑራቸው አለ፡፡",
      "27": "በዚህ ዐይነት יהוה ሰውን በራሱ መልክና በራሱ አምሳያ ፈጠረው יהוה ሰዎችን ሲፈጥራቸው ወንድና ሴት አድርጎ ነው፡፡",
      "28": "יהוה ብዙ ተባዙ ዘራችሁ ምድርን ይሙላ ምድርም በቁጥጥራችሁ ሥር ትሁን በባሕር ውስጥ በሚኖሩ ዓሣዎች በሰማይ በሚበሩ ወፎችና በምድር ላይ በሚንቀሳቀሱ ሕያዋን ፍጥረቶች ሁሉ ላይ ሥልጣን ይኑራችሁ ብሎ ባረካቸው፡፡",
      "29": "יהוה እንዲህ አለ ምግብ እንዲሆኑአችሁ በምድር ገጽ ላይ የሚገኙትን የእህል አዝርእትንና  ዘር በውስጡ ያለውን ፍራፍሬ የሚያስገኙ ተክሎችን ሁሉ ሰጥቻችኋለሁ፡፡",
      "30": "እንዲሁም በምድር ላይ ለሚኖሩ እንስሳት ሁሉ በሰማይ ለሚበሩ ወፎች ሁሉ፤ በምድር ላይ ለሚቀሳቀሱ ሕያዋን ፍጥረቶች ሁሉ በአጠቃላይ የሕይወት እስትንፋስ ላለው ፍጥረት ሁሉ ምግብ እንዲሆናቸው ልምላሜ ያለውን ሣርና ቅጠል ሁሉ ሰጥቻቸዋለሁ፡፡ እንዳለውም ሆነ",
      "31": "יהוה የፈጠረውን ሁሉ አየ እጅግ መልካም መሆኑንም ተመለከተ፡፡ ቀኑ መሸ ሌሊቱ ነጋ ይህም ስድስተኛ ቀን ሆነ፡፡"
    },
    "Chapter 2": {
      "1": "የሰማይና የምድር በውስጣቸው ያሉትም ነገሮች ሁሉ አፈጣጠር በዚህ ሁኔታ ተፈጸመ፡፡",
      "2": "יהוה በስድስተኛው ቀን ሥራውን ሁሉ ፈጽሞ በሰባተኛው ቀን ዐረፈ፡፡",
      "3": "יהוה የመፍጠር ሥራውን ሁሉ ፈጽሞ ያረፈው በዚህ ቀን ስለሆነ ሰባተኛውን ቀን ባረከው ቀደሰውም፡፡",
      "4": "እንግዲህ ሰማይና ምድር በተፈጠሩ ጊዜ የአፈጣጠራቸው ታሪክ ይህ ነበር",
      "5": "ዝናም ባለማዝነሙና ምድርንም የሚያለማ ሰው ባለመኖሩ በምድር ላይ ምንም ዐይነት ተክል አልነበረም ምንም ዐይነት ቡቃያ አልበቀለም፡፡",
      "6": "ይሁን እንጂ ከምድር ውስጥ የሚመነጭ ውሃ የብሱን ያጠጣ ነበር ፡፡",
      "7": "ከዚህ በኋላ יהוה ከመሬት ዐፈር ወስዶ ሰውን ከዐፈር አበጀው በአፍንጫውም ሕይወትን የሚሰጥ እስትንፋስ እፍ አለበት ሰውም ሕይወት ያለው ፍጡር ሆነ፡፡",
      "8": "יהוה በስተምሥራቅ በኩል በዔደን የአትክልት ቦታን አዘጋጀ የፈጠረውንም ሰው በዚያ እንዲኖር አደረገው፡፡",
      "9": "በዚያም ለዐይን የሚያስደስቱና ለምግብነት የሚጠቅሙ ልዩ ልዩ ዛፎች እንዲበቅሉ አደረገ ደግሞም በአትክልቱ ቦታ መካከል ሕይወት የሚሰጥ ዛፍ ነበረ እንዲሁም ደጉን ከክፉ ለመለየት የሚያስችል ዕውቀት የሚሰጥ ሌላ ዛፍ ነበረ፡፡",
      "10": "የአትክልት ቦታውን የሚያጠጣ ወንዝ ከዔደን ይፈስ ነበር፤ ይህም ወንዝ ከዔደን ከወጣ በኋላ በአራት ወንዞች ይከፈላል፡፡",
      "11": "የመጀመሪያው ወንዝ ፊሾን ይባላል፤ እርሱም ወርቅ በሚገኝበት ሐዊላ በሚባለው ምድር ሁሉ ላይ ይፈስሳል፡፡",
      "12": "የዚያ አገር ወርቅ ንጹህ ነበር በተጨማሪም በዚያ አገር ውድ የሆነ ሽቶና የከበሩ ድንጋዮች ይገኛሉ፡፡",
      "13": "ሁለተኛው ወንዝ ግዮን ይባላል እርሱም ኢትዮጵያ በምትባል አገር ዙሪያ ይፈስሳል፡፡",
      "14": "ሦስተኛው ወንዝ ጤግሮስ ይባላል እርሱም በአሦር በስተምሥራቅ ይፈሳል አራተኛው ወንዝ ኤፍራጥስ ይባላል፡፡",
      "15": "ከዚህ በኋላ יהוה ሰውን በዔደን የአትክልት ቦታ አኖረው ይህንንም ያደረገው ሰው የአትክልቱን ባታ እንዲያለማና እንዲንከባከበው ነው፡፡",
      "16": "יהוה ሰውን በአትክልቱ ቦታ ከሚገኙት ዛፎች ሁሉ ፍሬ ልትበላ ትችላለህ",
      "17": "ነገር ግን ደጉን ከክፉ ለመለየት የሚያስችል ዕውቀት ከሚሰጠው ዛፍ ፍሬ አትብላ ምክንያቱም ከዚህ ዛፍ ፍሬ በበላህበት ቀን በእርግጥ ትሞታለህ ብሎ አዘዘው፡፡",
      "18": "ቀጥሎም יהוה ሰው ብቻውን መኖሩ መልካም አይደለም ስለዚህ ተስማሚና ረዳት ጓደኛ እፈጥርለታለሁ አለ፡፡",
      "19": "יהוה ከምድር ዐፈር ወስዶ እንሰሶችንና ወፎችን ሁሉ ፈጠረ ምን ዐይነት ስም እንደሚያወጣላቸው ለማየት ወደ አዳም አመጣቸው አዳም ለእያንዳንዱ ሕያው ፍጡር ያወጣለት ስም መጠሪያው ሆነ፡፡",
      "20": "በዚህ ዐይነት አዳም ለወፎችና ለእንሰስሶቹ ሁሉ ስም አወጣላቸው ለአዳም ግን ተስማሚና ረዳት ጓደኛ ገና አልተገኘለትም ነበር፡፡",
      "21": "ከዚህ በኋላ יהוה አዳምን ከባድ እንቅልፍ እንዲወስደው አደረገ አንቀላፍቶም ሳለ ከጎኑ አጥንቶች አንዱን ወሰደና ባዶውን ቦታ በሥጋ ሞላው፡፡",
      "22": "יהוה ከአዳም ጎን የወሰዳትን አጥንት ሴት አድርጎ ሠራት ወደ አዳምም አመጣት፡፡",
      "23": "አዳምም እነሆ በመጨረሻ እኔኑ የምትመስል አገኘሁ እርስዋ ከአጥንቴ የተገኘች አጥንት ናት ከሥጋዬም የተገኘች ሥጋ ናት ከወንድ የተገኘች ስለሆነች ሴት ትባል አለ፡፡",
      "24": "ወንድ አባቱንና እናቱን ትቶ ከሚስቱ ጋር የሚተባበረው ስለዚህ ነው ሁለቱም አንድ ይሆናሉ፡፡",
      "25": "አዳምና ሚስቱ ራቁታቸውን ነበሩ ይሁን እንጂ አይተፋፈሩም ነበር፡፡"
    },
    "Chapter 3": {
      "1": "יהוה ከፈጠራቸው አራዊት ሁሉ እባብ እጅግ ተኮለኛ ነበር፤ ስለዚህ እባብ “በአትክልቱ ቦታ ባሉት ዛፎች ሁሉ ፍሬ እንዳትበሉ በእርግጥ יהוה አዟችኋልን?” ሲል ሴቲቱን ጠየቃት፡፡",
      "2": "ሴቱቱም “በአትክልት ቦታ ካሉት ዛፎች ፍሬ ልንበላ እንችላለን፤",
      "3": "ነገር ግን יהוה “በአትክልቱ ቦታ መካከል ካለው ዛፍ ፍሬ አትብሉ፤ በእጃችሁም አትንኩት፤ ይህን ብታደርጉ ትሞታላችሁ፤ ብሎ አስጠንቅቆናል” ስትል መለሰችለት፡፡",
      "4": "እባቡም “በፍጹም አትሞቱም!",
      "5": "יהוה ይህን ያዘዛችሁ ከዚያ ዛፍ በበላችሁ ጊዜ እንደ יהוה እንደምትሆኑና ደጉን ከክፉ ለይታችሁ እንደምታውቁ አስቀድሞ ስለሚያውቅ ነው፤” አላት፡፡",
      "6": "ሴቲቱም ዛፉ የሚያምር ፍሬውም ለመብላት የሚያስጎመዥና ጥበብን የሚያስገኝ እንደሆነ በተመለከተች ጊዜ ከፍሬው ወስዳ በላች፤ ለባሏም ከፍሬው ሰጠችው፤ እርሱም በላ፡፡",
      "7": "እንደበሉ ሁለቱም ወዲያውኑ የማስተዋል ጥበብ አገኙ፤ ራቁታቸውንም እንደሆኑ ተገነዘቡ፤ ስለዚህ የበለስ ቅጠሎችን አግኝተው ሰፉና በማገልደም እርቃናቸውን ሸፈኑ፡፡",
      "8": "በዚያኑ ቀን ምሽት יהוה ባትክልቱ ቦታ ውስጥ ሲመላለስ ድንምጹን ሰሙ፤ ስለዚህም አዳምና ሚስቱ יהוה እንዳያያቸው በዛፎች መካከል ተደበቁ፡፡",
      "9": "ነገር ግን יהוה ሰውየውን ጠርቶ “የት ነው ያለኸው?” ሲል ጠየቀው፡፡",
      "10": "አዳምም “በአትክልቱ ውስጥ የአንተን ድምጽ ሰማሁ፤ እራቁቴንም ስለሆንኩ አንተን በመፍራት ተደበቅሁ” አለ፡፡",
      "11": "יהוה “እራቁትህን እንደሆንህ ማን ነገረህ? አትብላ ያልኩህን ፍሬ በላህን?” አለው፡፡",
      "12": "ሰውየውም “ይህች አብራኝ እንድትኖር የሰጠኸኝ ሴት ፍሬውን ከዛፍ ወስዳ ሰጠችኝና በላሁ” አለ፡፡",
      "13": "יהוה ሴቲቱን “ለምን ይህን አደረግሽ?” ብሎ ጠየቃት፡፡ እርሷም “እባብ አታለለኝና በላሁ” አለች፡፡",
      "14": "ከዚህ በኋላ יהוה እባብን እንዲህ አለው፤ “ይህን በማድረግህ ከእንስሳትና ከአራዊት ሁሉ ተለይተህ የተረገምክ ሁን፤ ከዛሬ ጀምሮ በደረት እየተሳብክ ሂድ፤ ዕድሜህን ሁሉ አፈር ብላ፤",
      "15": "በአንተና በሴቲቱ መካከል ጠላትነት እንዲኖር አደርጋለሁ፤ የእርስዋ ዘርና የአንተ ዘርም ዘወትር ጠላቶች እንደሆኑ ይኖራሉ፡፡ የእርስዋ ዘር የንተን ራዝ ይቀጠቅጣል፤ አንተም የእርስዋን ዘር ተረከዝ ትነክሳለህ፡፡”",
      "16": "ሴቲቱንም “በእርግዝናሽ ወራት ጭንቀትሽን፤ በምትወልጂበትም ጊዜ የምጥ ሥቃይሽን አበዛዋለሁ፤ ይህም ሁሉ ሆኖ ለባልሽ ያለሽ የግብረ ሥጋ ግንኙነት ፍላጎት አይቀነስም፤ ለእርሱም ታዛዥ ትሆኛለሽ” አላት፡፡",
      "17": "አዳምንም እንዲህ አለው፤ “የሚስትህን ቃል ሰምተህ አትብላ ያልኩህን ፍሬ ከዛፍ ወስደህ ስለበላህ፤ አንተ በፈጸምከው ክፉ ሥራ ምክንያት ምድር የተረገመች ትሁን፤ ምድር በቂ ምግብ እንድትሰጥህ፤ ዕድሜህን ሁሉ በብርቱ ድካም ትሠራለህ፡፡",
      "18": "ምድር እሾኽና አሚከላ ታበቅላለች፤ አንተም የዱር ተክሎችን ትበላለህ፡፡",
      "19": "አንተ ዐፈር ነህ፤ ወደ ዐፈር ተመልሰህ ትሄዳለህ፤ ስለዚህ ወደ ተገኘህበት ዐፈር እስከምትመለስበት ጊዜ ድረስ ምግብን ለማግኘት ላብህን እያንጠፈጠፍክ ትሠራለህ፡፡”",
      "20": "አዳም ሚስቱን ሕይወት ላላቸው ሰብአዊ ፍጡሮች ሁሉ እናት ስለሆነች “ሄዋን” የሚል ስም አወጣላት፡፡",
      "21": "יהוה ለአዳምና ለሄዋን ከቆዳ ልብስ ሠርቶ አለበሳቸው፡፡",
      "22": "ከዚህ በኋላ יהוה “እነሆ አዳም ደጉን ከክፉው ለመለየት የሚያስችል ዕውቀት በማግኘቱ ከእኛ እንደ አንዱ ሆኗል፤ ከእንግዲህ ወዲህ እጁን ዘርግቶ ከሕይወት ዛፍ ፍሬ ወስዶ በመብላት ለዘላለም መኖር አይገባውም” አለ፡፡",
      "23": "በዚህ ምክንያት יהוה አዳምን ከኤደን የአትክልት ቦታ አስወጣው፤ የተገኘበትንም ምድር ዐፈር እንዲያለማ አደረገው፡፡",
      "24": "አዳምንም ካስወጣው በኋላ ከዔደን የአትክልት ቦታ በስተምሥራቅ በኩል ኪሩቤል የተባሉትን መላእክትንና በየአቅጣጫው እየተገለባበጠ እንደ እሳት የሚንበለበለ ሰይፍ አኖረ፡፡ ይህንንም ያደረገው ማንም ወደ ሕይወት ዛፍ እንዳይጠጋ ነው፡፡"
    },
    "Chapter 4": {
      "1": "ከዚህ በኋላ አዳም ከሚስቱ ከሔዋን ጋር የግብረ ሥጋ ግንኙነት አደረገ፤ እርስዋም አረገዘች፤ ወንድ ልጅም ወለደች፤ “በ יהוה ዕርዳታ ወንድ ልጅ አገኘሁ” ስትል “ቃየል” የሚል ስም አወጣችለት፡፡",
      "2": "ቀጥሎም የቃየል ወንድም የሆነውን አቤልን ወለደች፤ አቤል የበጎች ጠባቂ ሆነ፤",
      "3": "ከብዙ ቀን በኋላም ቃየል ካመረተው ሰብል ወስዶ ለ יהוה አቀረበ፡፡",
      "4": "አቤልም ከበጎቹ መንጋ በመጀመሪያ የተወለደውን አንድ ጥቦት አመጣ፤ ካረደውም በኋላ የሰባውንና መልካም የሆነውን ብልት ሁሉ መሥዋዕት አድርጎ አቀረበ፤ יהוה በአቤልና በመሥዋዕቱ ደስ አለው፡፡",
      "5": "በቃየልና በመሥዋዕቱ ግን አልተደሰተም፤ በዚህ ምክንያት ቃየል በጣም ተቆጣ፤ ፊቱም በቁጣ ተኮሳተረ",
      "6": "በዚህ ጊዜ יהוה ቃየልን እንዲህ አለው፤ “የተቆጣኸውና ፊትህ በቁጣ የተኮሳተረው ለምንድን ነው?",
      "7": "መልካም ነገር አድርገህ ቢሆን ኖሮ ፊትህ በፈገግታ ባበራ ነበር፤ አሁን ግን ያደረከው ክፉ ነገር በመሆኑ ኃጢአት በበርህ ላይ አድብቶአል፤ በቁጥጥሩ ሥር ሊያደርግህም ይፈልጋል፤ ሆኖም አንተ ልታሸንፈው ይገባል፡፡”",
      "8": "ከዚህ በኋላ ቃዬል ወንድሙን አቤልን “ና ወደ ሜዳ እንሂድ” አለው፡፡ ወደ ሜዳም በሄዱ ጊዜ ቃየል በጠላትነት ተነሳስቶ ወንድሙን አቤልን ገደለው፡፡",
      "9": "יהוה ቃየልን እንዲህ አለው “ወንድምህ አቤል ወዴት ነው” ሲል ጠየቀው፤ ቃየልም “የት እንዳለ አላውቅም፤ እኔ ወንድሜን ጠባቂ ነኝን” ብሎ መለሰ፡፡",
      "10": "יהוה ቃየልን እንዲህ አለው፤ “ይህን አሰቃቂ ነገር ለምን አደረግህ? የፈሰሰው የወንድምህ ደም ከምድር ወደ እኔ እየጮኸ ነው፤",
      "11": "የተረገምህ ሁን፤ ወንድምህን በገደልከው ጊዜ አፍዋን ከፍ ደሙን በጠጣችው ምድር ላይ ተቅበዝበዝ፡፡",
      "12": "ምድርንም በምታርስበት ጊዜ ምንም ፍሬ አትስጥህ፤ በምድር ላይም ስደተኛ ሆነህ ተንከራተት፡፡”",
      "13": "ቃየልም יהוה ን እንዲህ አለው፤ “ይህ ቅጣት እኔ ልሸከመው ከምችለው በላይ ነው፤",
      "14": "እነሆ ዛሬ ከምድር አባረርከኝ፤ ከፊትህም እሰወራለሁ፤ ከምድርም ላይ ስደተኛና ተንከራታች እሆናለሁ፤ እንግዲህ ማንም ሰው ቢያገኘኝ ይገድለኛል፡፡”",
      "15": "יהוה ግን “ማንም አይነካህም፤ አንተን የሚገድል ሰባት እጥፍ የበቀል ቅጣት ይደርስበታል” አለው፤ ስለዚህ יהוה ቃየልን ማንም ቢያገኝው እንዳይገድለው የሚያስጠነቅቅ ልዩ ምልክት አደረጉለት፡፡",
      "16": "ከዚህ በኋላ ቃየል ከיהוה ፊት ርቆ ሄደ፤ በዔደን በስተምስራቅ በሚገኘው በኖድ ምድር ኖረ፡፡",
      "17": "ቃየል ከሚስቱ ጋር የግብረ ሥጋ ግንኙነት አደረገ፤ እርሷም አረገዘች ወንድ ልጅ ወለደች፤ ስሙንም “ሔኖክ” አሉት፡፡ ቃየል ከተማን መሠረተ፤ በልጁም ስም “ሄኖክ” ብሎ ጠራት፡፡",
      "18": "ሔኖክ ዒራድን ወለደ፤ ዒራድ መሑያኤልን ወለደ፤ መሑያኤል መቱሻኤልን ወለደ፡ መቱሻኤልም ላሜክን ወለደ፤",
      "19": "ላሜክ ዓዳና ጺላ የተባሉትን ሁለት ሚስቶች አገባ፤",
      "20": "ዓዳ ያባልን ወለደች፤ ያባልም ከብቶች እየጠበቁ በድንኳን ይኖሩ የነበሩ ዘላኖች ሰዎች አባት ነበረ፡፡",
      "21": "የእርሱ ወንድም ዮባልም ዋሽንትና በገና የሚጫወቱና የሙዚቀኞች አባት ነበር",
      "22": "ጺላም “ቱባልቃይን” የተባለ ወንድ ልጅ ወለደች፤ እርሱ ከነሐስና ከብረት ልዩ ልዩ ዐይነት ዕቃዎችን ይሠራ ነበር፡፡ ቱባልቃይንም ናዓማ የተባለች እህት ነበረችው፡፡",
      "23": "ላሜክ ሚስቶቹን እንዲህ አላቸው፤ “ዓዳ ጺላ ሆይ፤ እስቲ አድምጡኝ፤ አንድ ወጣት ስለመታኝ ገደልሁት፤",
      "24": "ቃየልን የሚገድል ሰባት እጥፍ የበቀል ቅጣት ይደርስበታል ከተባለ፤ እኔን የሚገድል ደግሞ ሰባ ሰባት እጥፍ የበቀል ቅጣት ይደርስበታል፡፡”",
      "25": "አዳም እንደገና ከሚስቱ ጋር የግብረ ሥጋ ግንኙነት አደረገ፤ ወንድ ልጅም ወለደች፤ እርስዋም “ቃየል በገደለው በአቤል ምትክ יהוה ወንድ ልጅ ሰጠኝ” ስትል “ሤት” ስትል ስም አወጣችለት፡፡",
      "26": "ሤትም “ሄኖስ” የተባለ ወንድ ልጅ ወለደ፤ ሰዎች ቅዱስ ስሙን በመጥራት יהוה ን ማምለክ የጀመሩት በዚያን ጊዜ ነው፡፡"
    },
    "Chapter 5": {
      "1": "የአዳም ዝርያዎች የስም ዝርዝር ከዚህ የሚከተለው ነው፡፡ አምላክ ሰውን በፈጠረ ጊዜ በራሱ አምሳያ ፈጠራቸው፤",
      "2": "ወንድና ሴት አድርጎ ፈጠራቸው፤ ባረካቸው “ሰው” ብሎም ሰየማቸው፡፡",
      "3": "አዳም መቶ ሠላሳ ዓመት በሆነው ጊዜ በመልክ እርሱን የሚመስል ልጅ ወለደ፤ “ሴት” የሚል ስም አወጣለት፡፡",
      "4": "ከዚህ በኋላ አዳም 800 ዓመት ኖረ፤ ሌሎችንም ወንዶችና ሴቶች ልጆችን ወለደ፤",
      "5": "ዕድሜው 930 ዓመት ሲሆነውም ሞተ፡፡",
      "6": "ሤት 105 ዓመት ሲሆነው ሄኖስን ወለደ፤",
      "7": "ከዚህ በኋላ ሤት 807 ዓመት ኖረ፤ ሌሎችንም ወንዶችና ሴቶች ልጆችን ወለደ፤",
      "8": "ዕድሜው 912 ዓመት ሲሆነውም ሞተ፡፡",
      "9": "ሄኖስ 90 ዓመት ሲሆነው ቃይናንን ወለደ፤",
      "10": "ከዚህ በኋላ 815 ዓመት ኖረ፤ ሌሎችንም ወንዶችና ሴቶች ልጆችን ወለደ፤",
      "11": "ዕድሜው 905 ዓመት ሲሆነውም ሞተ፡፡",
      "12": "ቃይናንም 70 ዓመት ሲሆነው መላልኤልን ወለደ፤",
      "13": "ከዚህ በኋላ 840 ዓመት ኖረ፤ ሌሎችንም ወንዶችና ሴቶች ልጆችን ወለደ፤",
      "14": "ዕድሜው 910 ዓመት ሲሆነውም ሞተ፡፡",
      "15": "መላልኤል 65 ሲሆነው ያሬድን ወለደ፤",
      "16": "ከዚህ በኋላ 830 ዓመት ኖረ፤ ሌሎችን ወንዶችና ሴቶች ልጆች ወለደ፤",
      "17": "ዕድሜው 895 ዓመት ሲሆነውም ሞተ፡፡",
      "18": "ያሬድ 162 ዓመት ሲሆነው ሔኖክን ወለደ፤",
      "19": "ከዚህ በኋላ 800 ዓመት ኖረ፤ ሌሎችንም ወንዶችና ሴቶች ልጆችን ወለደ፤",
      "20": "ዕድሜው 905 ዓመትሲሆነውም ሞተ፡፡",
      "21": "ሔኖክ 65 ዓመት ሲሆነው ማቱሳላን ወለደ፤",
      "22": "ከዚህ በኋላ ሔኖክ የ יהוה ን መንገድ በመከተል 300 ዓመት ኖረ፤ ሌሎችንም ወንዶችና ሴቶች ልጆችን ወለደለ",
      "23": "ዕድሜው 365 እስኪሆነው ድረስ ኖረ፤",
      "24": "ይህንን ያህል ዘመን የኖረውም የ יהוה ን መንገድ በመከተል ነበር፤ ከዚህ በኋላ יהוה ስለወሰደው አልተገኘም፡፡",
      "25": "ማቱሳላ 187 ዓመት ሲሆነው ላሜክን ወለደ፤",
      "26": "ከዚህ በኋላ 782 ዓመት ኖረ፤ ሌሎችንም ወንዶችና ሴቶች ልጆችን ወለደ፤",
      "27": "ዕድሜው 969 ሲሆነውም ሞተ፡፡",
      "28": "ላሜክ 182 ዓመት ሲሆነው ወንድ ልጅ ወለደ፤",
      "29": "“ይህ ልጅ יהוה በረገማት ምድር ላይ ከብርቱ ሥራችን ያሳርፈናል” ሲል “ኖህ” ብሎ ጠራው፡፡",
      "30": "ከዚህ በኋላ ላሜክ 595 ዓመት ኖረ፤ ሌሎችንም ወንዶችና ሴቶች ልጆችን ወለደ፤",
      "31": "ዕድሜው 777 ዓመት ሲሆነውም ሞተ፡፡",
      "32": "ኖህ 500 ዓመት ከሆነው በኋላ ሦስት ወንዶች ልጆች ወለደ፤ እነርሱም ሴም፤ ካምና ያፌት ይባሉ ነበር፡፡"
    },

    "Chapter 6": {
      "1": "የሰው ዘር በምድር ላይ እየበዛ በሄደ ጊዜ ሴቶች ልጆች ተወለዱ፤",
      "2": "በዚያን ጊዜ ልዩ የሆኑ ፍጥረቶች6 የእነዚህን ሴቶች ልጆች ውበት ተመለከቱ፤ ከመካከላቸውም የሚወዷቸውን እየመረጡ ወሰዱ፡፡",
      "3": "יהוהም “ህይወት ሰጪ የሆነው መንፈሴ ከሰዎች ጋር ለዘላለም አይኖርም፤ ሰዎች ሟቾች ስለሆኑ ከእንግዲህ ወዲያ ከ120 ዓመት የበለጠ አይኖሩም” አለ፡፡",
      "4": "በዚያን ዘመንና ከዚያም በኋላ ከሰዎች ሴቶች ልጆችና ከእነዚያ ልዩ ከሆኑ ፍጥረቶች ተዳቅለው የተወለዱ “ኔፊሊም” የሚባሉ ግዙፎች ሰዎች ነበሩ፡፡ እነርሱ በጥንት ዘመን በጀግንነታቸው የታወቁ ዝነኞች ሰዎች ነበሩ፡፡",
      "5": "יהוה በምድር ላይ ያሉ ሰዎች ሁሉ ምን ያህል ዐመፀኞች እንደሆኑና አሳባቸውም ዘወትር ክፋት ብዛ እንደሆነ ተመለከተ፤",
      "6": "ስለዚህ ሰዎችን በመፍጠሩና በምድር ላይ እንዲኖሩ በማድረጉ አዘነ፤ እጅግም ተጸጸተ፡፡",
      "7": "በዚህ ምክንያት יהוה “እነርሱን በመፍጠሬ አዝኛለሁ፤ ስለዚህ እነዚህን የፈጠርኋቸውን ሰዎች፤ እንስሳት፤ በደረታቸው እየተሳቡ የሚንቀሳቀሱ ፍጥረቶችንና ወፎችንም ጭምር ከምድር ላይ አጠፋለሁ” አለ፡፡",
      "8": "ይሁን እንጂ ኖህ የተባለው ሰው በיהוה ዘንድ ሞገስን አግኝቶ ነበር፡፡",
      "9": "የኖህ ታሪክ እንደሚከተለው ነው፤ ኖህ በዘመኑ ምንም በደል የማይሠራና የיהוהን መንገድ የሚከተል ደግ ሰው ነበር፡፡",
      "10": "ኖህም ሴም፣ ካምና ያፌት የሚባሉትን ሦስት ወንዶች ልጆች ወለደ፡፡",
      "11": "በዚያን ጊዜ በምድር ላይ የሚኖሩ ሰዎች ሁሉ በአምላክ ፊት ክፉዎች ስለነበሩ ዐመጽ በያለበት ተስፋፍቶ ነበር፡፡",
      "12": "יהוה ዓለምን ተመለከተ፤ የተበላሸች እንደሆነችና በውስጧም ያሉ ሰዎች ሁሉ በክፋት እንደሚኖሩ አየ፡፡",
      "13": "יהוה ኖህን እንዲህ አለው “የሰውን ዘር ከምድር ለማጥፋት ወስኛለሁ፤ ምድር በሰዎች የአመጽ ሥራ ስለተሞላች ሰዎችን ፈጽሞ ከምድር አጠፋቸዋለሁ፤",
      "14": "ለአንተ ግን ከጥሩ እንጨት መርከብ ሥራ፤ በውስጡም ብዙ ክፍሎች እንዲኖሩት አድርግ፤ መርከቡን ከውስጥና ከውጭ በቅጥራን ለቅልቀው፡፡",
      "15": "ርዝመቱን 133 ሜትር የጎኑን ስፋት 22 ሜትር የከፍታውን ቁመት 13 ሜትር አድርግ፤",
      "16": "ለመርከቡ ጣራ7* አብጅለት፤ ጣራውና ግድግዳው በሚጋጠሙበት ቦታ ላይ 44 ሳ.ሜ. ባዶ ቦታ ተውለት፤ መርከቡ ባለ ሦስት ፎቅ እንዲሆን አድርግ፤ በጎኑም በኩል በር አድርግለት፤",
      "17": "ሕይወት ያለውን ነገር ሁሉ ከምድር ላይ ለመደምሰስ የጥፋት ውሃ አመጣለሁ በምድር ላይ ያለ ሕያው ፍጥረት ሁሉ ይጠፋል፡፡",
      "18": "ከአንተ ጋር ግን ቃል እገባለሁ፤ አንተና ሚስትህ ልጆችህና የልጆችህ ሚስቶች ወደ መርከቡ ግቡ፡፡",
      "19": "“ከአንተ ጋር በሕይወት እንዲጠበቁ ሥጋ የለበሱ ሕያዋን ፍጥረቶች ከየዓይነቱ ሁለት ሁለት ወንድና ሴት እየወሰድህ ወደ መርከቡ አስገባ፤",
      "20": "በህይወት እንዲኖሩ ከልዩ ልየ ወፎች ከልዩ ልዩ እንስሳት በደረታቸው እየተሳቡ ከሚንቀሳቀሱ ከልዩ ልዩ ተንቀሳቃሽ ፍጥረቶች ሁለት ሁለት ወደ አንተ ይምጡ፡፡",
      "21": "እንዲሁም ለአንተና ለእነዚህ ፍጥረቶች ሁሉ የሚበቃ ልዩ ልዩ ዓይነት ምግብ በመርከቡ ውስጥ አከማች፡፡”",
      "22": "ኖህም አምላኩ יהוה ያዘዘውን ሁሉ አደረገ፡፡"
    },
    "Chapter 7": {
      "1": "יהוהም ኖህን እንዲህ አለው፤ “በዚህ ዘመን ካለው ትውልድ መካከል ደግ ሰው አንተ ብቻ ሆነህ ስላገኘሁህ ከመላው ቤተሰብህ ጋር ወደ መርከቡ ግባ፡፡",
      "2": "ለምግብነት ንፁህ ከሆኑት ወንዶችና ሴቶች እንስሳት ሁሉ ሰባት ሰባት ከአንተ ጋር ወደ መርከቡ አስገባ፤ ለምግብነት ንፁህ ካልሆኑት ወንዶችና ሴቶች እንስሳት ሁሉ ግን አንድ አንድ አስገባ፤",
      "3": "ከእያንዳንዱ ዓይነት ወፍ ወንድና ሴት ሰባት ሰባት አስገባ፤ ይህንንም የምታደርገው እያንዳንዱ ዓይነት እንስሳና ወፍ በሕይወት እንዲኖርና በምድር ላይ ለዘር እንዲተርፍ ነው፡፡",
      "4": "የፈጠርሁትን ህያው ፍጡር ሁሉ ከምድር ገጽ ላይ ለማጥፋት ከሰባት ቀን በኋላ አርባ ቀንና አርባ ሌሊት ሙሉ ዝናም አዘንማለሁ፡፡",
      "5": "ኖህም አምላኩ יהוה ያዘዘውን ሁሉ አደረገ፡፡",
      "6": "የጥፋት ውሃ በምድር ላይ በመጣ ጊዜ የኖህ ዕድሜ 600 ዓመት ነበር፡፡",
      "7": "ኖህ ሚስቱ ልጆቹና ሚስቶቻቸው ከጥፋት ውሃ ለማምለጥ ወደ መርከቡ ገቡ፡፡",
      "8": "ለምግብነት ንፁህ ከሆኑትና ካልሆኑት ከእያንዳንዱ ዓይነት እንስሳትና ወፎች፤",
      "9": "ጥንድ ወንድና ሴት የሆኑ ወደ ኖህ መጡ፤ יהוה ኖህን ባዘዘው መሠረት ወደ መርከቡ ገቡ፡፡",
      "10": "ከሰባትም ቀን በኋላ የጥፋት ውሃ መጣ፡፡",
      "11": "ኖህ 600 ዓመት በሆነው ጊዜ በሁለተኛው ወር በዐሥራ ሰባተኛው ቀን ላይ ከምድር በታች ያለው የታላቁ ውሃ መፍለቂያዎች ሁሉ በድንገት ተነደሉ፤ በሰማይ ያሉት የውሃ መስኮቶች ሁሉ ተከፈቱ፡፡",
      "12": "ዝናምም አርባ ቀንና አርባ ሌሊት ባለማቋረጥ በምድር ላይ ዘነመ፡፡",
      "13": "ዝናሙ መዝነም በጀመረበት ቀን ኖህና ሚስቱ ከልጆቻቸው ከሴም፣ ከካም፣ ከያፌትና ከሦስቱም የልጆቻቸው ሚስቶች ጋር ወደ መርከቡ ገቡ፡፡",
      "14": "ከአራዊት፤ ከእንስሳት፤ በደረታቸው እየተሳቡ ከሚንቀሳቀሱ ፍጥረቶችና በሰማይ ከሚበሩ ወፎች ከእያንዳንዱ ዐይነት አብረዋቸው ገቡ፡፡",
      "15": "በዚህ ዓይነት እስትንፋስ ያላቸው ፍጥረቶች ከእያንዳንዱ ዓይነት ሁለት ሁለት እየሆኑ ከኖህ ጋር ወደ መርከቡ ገቡ፤",
      "16": "ፍጥረት ሁሉ ወንድና ሴት ሆነው ወደ መርከቡ የገቡት יהוה ባዘዘው መሠረት ነው፤ ከዚህ በኋላ יהוה ከኖህ በስተኋላ የመርከቡን በር ዘጋ፡፡",
      "17": "የጥፋት ውሃ አርባ ቀን ድረስ በመዝነም እየበረታ ሄደ፤ የውሃውም ጥልቀት እየጨመረ ስለሄደ መርከቡን ከምድር በላይ ከፍ አደረገው፤",
      "18": "ውሃ በምድር እያደገና እየበረታ በሄደ መጠን መርከቡ በውሃው ላይ መንሳፈፍ ጀመረ፡፡",
      "19": "ውሃውም ከሰማይ በታች ያሉትን ታላላቅ ተራራዎች እንኳ እስከሚሸፍን ድረስ ጥልቅ ሆነ፡፡",
      "20": "ውሃው ከተራራዎች ጫፍ በላይ ሰባት ሜትር ከፍ አለ፡፡",
      "21": "ወፎችና እንስሳት ሰዎችም ሳይቀሩ ሞቱ፡፡ በምድር ላይ ያሉት ሕያዋን ፍጥረታት ሁሉ ጠፉ፡፡",
      "22": "በምድር ላይ የሚኖር እስትንፋስ ያለው ነገር ሁሉ ተደመሰሰ፡፡",
      "23": "יהוה በምድር ላይ ያለውን ሕያው ፍጥረት ሁሉ ሰዎችንም እንስሳትንም፤ ወፎችንም፤ በደረታቸው እየተሳቡ የሚንቀሳቀሱ ፍጥረቶች ሳይቀሩ ሁሉንም አጠፋ፡፡ ከሞት የተረፉት ኖህና ከእርሱ ጋር በመርከቡ ውስጥ የነበሩት ሰዎች ብቻ ነበሩ፡፡",
      "24": "ውሃው እስከ መቶ ሃምሳ ቀን አልጎደለም ነበር፡፡"
    },
    "Chapter 8": {
      "1": "יהוה ኖህንና ከእርሱ ጋር በመርከቡ የነበሩትን አራዊትንና እንስሳት ሁሉ አሰበ፤ ነፋስ በምድር ላይ እንዲነፍስ አደረገ፤ ውሃውም መጉደል ጀመረ፡፡",
      "2": "ከምድር በታች ያለው ታላቅ ውሃ መፍለቂያዎችና በሰማይ ያሉት የውሃ መውረጃ በሮች ሁሉ ተዘጉ፤ ዝናሙም ከሰማይ መውረዱን አቆመ፡፡",
      "3": "ውሃው ቀስ በቀስ ከምድር ላይ መጉደል ጀመረ፤ ከመቶ ኀምሳ ቀኖችም በኋላ ውሃው ከምድር ላይ ጨርሶ ደረቀ፡፡",
      "4": "በሰባተኛው ወር፤ በዐሥራ ሰባተኛው ቀን መርከቡ “አራራት” ከተባሉት ተራራዎች በአንደኛው ጫፍ ላይ አረፈ፡፡",
      "5": "ውሃው እስከ ዐሥረኛው ወር ድረስ ቀስ በቀስ እየጎደለ ሄደ፤ በዐሥረኛው ወር መጀመሪያው ቀን የተራራዎቹ ጫፎች ታዩ፡፡",
      "6": "ከአርባ ቀን በኋካ ኖኅ ከመርከቡ መስኮቶች አንዱን ከፈተና፤",
      "7": "ቁራን ወደ ውጭ ላከው፤ ቁራውም ውሃው ከምድር እስኪደርቅ ድረስ ወዲያና ወዲህ ይበር ነበር፡፡",
      "8": "ከዚህ በኋላ ኖኅ ውሃው ከምድር ላይ መጉደሉን ለማወቅ አንዲት እርግብ ላከ፡፡",
      "9": "ነገር ግን ውሃው ገና ምድርን ሁሉ ሸፍኖ ስለነበር ርግቢቱ የምታርፍበት ቦታ አላገኘችም፤ ስለዚህ ኖኅ ወዳለበት መርከብ ተመልሳ መጣች፤ ኖኅም እጁን ዘርግቶ ወደ ውስጥ አስገባት፡፡",
      "10": "ሰባት ቀን ከቆየም በኋላ ርግቢቱን እንደገና አውጥቶ ላካት፡፡",
      "11": "እርሷም ወደ ማታ ጊዜ የለመለመ የወይራ ዛፍ ቅጠል በአፍዋ ይዛ ወደ ኖኅ ተመለሰች፤ በዚህም ሁኔታ ኖኅ ውሃው ከምድር መጉደሉን ዐወቀ፡፡",
      "12": "ደግሞም ሰባት ቀን ከቆየ በኋላ ኖኅ ርግቢቱን እንደገና አውጥቶ ላካት በዚህ ጊዜ ግን ርግቢቱ ሳትመለስ ቀረች፡፡",
      "13": "የኖኅ ዕድሜ 601 ዓመት በሆነው ጊዜ በመጀመሪያው ወር በመጀመሪያው ቀን ውሃው ከምድር ላይ ደረቀ፤ ኖኅ የመርከቡን ክዳን አንስቶ ዙሪያውን ተመለከተ፤ ምድሪቱ እንደ ደረቀች አየ፡፡",
      "14": "በሁለተኛው ወር ከወሩም በሃያ ሰባተኛው ቀን ምድር ፈጽማ ደረቀች፡፡",
      "15": "יהוה ኖኅን እንዲህ አለው፤",
      "16": "“አንተ ከሚስትህ፤ ከልጆችህና ከልጆችህ ሚስቶች ጋር ሆነህ ከመርከቡ ውጣ፤",
      "17": "ተራብተውና ተባዝተው ምድርን ሁሉ እንዲሞሉ ከአንተ ጋር ያሉትን ሕያዋን ፍጥረቶች ሁሉ ወፎችን እንስሳትንና ሌሎችን በምድር ላይ በደረታቸው እየተሳቡ የሚንቀሳቀሱትን ፍጥረቶች ሁሉ ይዘህ ውጣ፡፡”",
      "18": "ከዚህ በኋላ ኖኅ ከሚስቱ፤ ከልጆቹና ከልጆቹ ሚስቶች ጋር ሆኖ ከመርከቡ ወጣ፤",
      "19": "አራዊትና እንስሳት፤ ወፎችም በደረታቸው እየተሳቡ የሚንቀሳቀሱ ፍጥረቶችም በየወገናቸው ሆነው ከመርከቡ ወጡ፡፡",
      "20": "ኖኅ ለיהוה መሠዊያን ሠራ፤ ለምግብነት ንጹሕ ከሆኑት እንስሳትና ወፎች ሁሉ ከየዐይነቱ አንዳንድ ወሰደ፤ መሥዋዕት እንዲሆኑም ሁሉንም በመሠዊያው ላይ አቃጠላቸው፡፡",
      "21": "የመሥዋዕቱም መዓዛ יהוהን ደስ አሰኘው፤ በአሳቡም እንዲህ አለ፤ “ሰው በሚፈጽመው በደል ሁሉ ከእንግዲህ ወዲህ ምድርን አልረግምም፤ ምክንያቱም ገና ከሕጻንነቱ ጀምሮ የሰው ሐሳብ ክፉ መሆኑን ዐውቃለሁ፤ በአሁኑ ጊዜ እንዳደረግሁት ሕይወት ያለውን ፍጥረት ሁሉ ከእንግዲህ ወዲህ ከቶ አላጠፋም፡፡",
      "22": "“ዓለም እስካለች ድረስ፤ ለመዝራትና ለማጨድ፤ ለብርድና ለሙቀት፤ ለበገና ለክረምት፤ ለቀንና ለሌሊት የማያቋርጥ ጊዜ ይኖራል፡፡”"
    },
    "Chapter 9": {
      "1": "יהוה ኖኅንና ልጆቹን ባረካቸው፤ እንዲህም አላቸው፤ “ብዙ ተባዙ ምድርንም ሙሉአት፤",
      "2": "እንስሳት፤ ወፎች፤ በደረታቸው እየተሳቡ የሚንቀሳቀሱ ፍጥረቶችና ዓሣዎች ሁሉ እናንተን በመፍራት ይኑሩ፤ ሁሉም በሥልጣናቸው ስር ይሁኑ፡፡",
      "3": "ከዚህ በፊት የአትክልክት ዓይነቶችን ምግብ አድርጌ እንደሰጠኋችሁ ሁሉ እነዚህም ተንቀሳቃሽ ፍጥረቶችን ምግብ እንዲሆኗችሁ ሰጥቼአችኋለሁ፡፡",
      "4": "ነገር ግን ደም ያለበትን ሥጋ አትብሉ፤ ምክንያቱም በደም ውስጥ ሕይወት አለ፡፡",
      "5": "ሰውን የሚገድል በሞት ይቀጣል፤ እንስሳ እንኳ ሰውን ከገደለ በሞት እቀጣዋለሁ፡፡",
      "6": "ሰው የተፈጠረው በיהוה አምሳያ ነው፤ ስለዚህ ሰውን የሚገድል ሁሉ በሰው እጅ ይሞታል፡፡",
      "7": "“እናንተ ብዙ ተባዙ ዘራችሁ ምድርን ይሙላ፡፡”",
      "8": "ከዚህ በኋላ יהוה ለኖኅና ለልጆቹ እንዲህ አላቸው፤",
      "9": "“እነሆ ከእናንተና ከዘራችሁ",
      "10": "ሕይወት ካላቸው ፍጥረቶች ሁሉ ማለትም ከወፎች፤ ከእንስሳትና ከአራዊት፤ ከአንተ ከመርከቡ ውስት ከወጡት ፍጥረቶችና በምድር ከሚወለዱ ዝርያዎቻቸው ሁሉ ጋር ቃል ኪዳን እገባለሁ፤",
      "11": "በዚህም በገባሁላችሁ ቃል ኪዳን መሠረት፤ ከእንግዲህ ወዲህ ሕያዋን ፍጥረቶች ሁሉ በጥፋት ውሃ ከቶ አይደመሰሱም፤ ምድርም ዳግመኛ በጥፋት ውሃ አትጠፋም፡፡",
      "12": "ከእናንተና ከሕያዋን ፍጥረቶች ሁሉ ጋር ለምገባው ለዚህ ለዘላለማዊ ቃል ኪዳ ምልክት ይሆን ዘንድ",
      "13": "ቀስቴን በደመናዎች ላይ አደርጋለሁ፤ ይህም ቀስት ከዓለም ጋር ለገባሁት ቃል ኪዳን ምልክት ሆኖ ይኖራል፡፡",
      "14": "ሰማይን በደመና በምደፍንበትና ቀስትም በደመና ላይ በሚታይበት ጊዜ ሁሉ፤",
      "15": "ከእንግዲህ ወዲህ የጥፋት ውሃ፤ ሕያዋን ፍጥረቶችን ሁሉ ከቶ አያጠፋም ብዬ ከስናንተና ከሌሎች ሕያዋን ፍጥረቶች ጋር የገባሁትን ቃል ኪዳን አስታውዳለሁ፡፡",
      "16": "ቀስት በደመናዎች ላይ በሚታይበት ጊዜ ሁሉ በእኔና በምድረ ላይ ባሉት ሕይወት ባላቸው ፍጥረቶች መካከል ያለውን ዘላለማዊ ቃል ኪዳን አስታውሳለሁ፡፡",
      "17": "ይህም ቀስት ሕይወት ላላቸው ፍጥረቶች ሁሉ የገባሁትን ቃል ኪዳ የሚያስታውስ ምልክት ነው፡፡”",
      "18": "ከመርከቡ የወጡት የኖኅ ልጆች ሴም፣ ካምና ያፌት ናቸው፤ ካም የከነዓን አባት ነው፤",
      "19": "አሁን በምድር ላይ ተበትነው ያሉት ሰዎች ሁሉ የተገኙት ከነዚህ ከሦስቱ የኖኅ ልጆች ነው፡፡",
      "20": "ኖኅ ገበሬ ነበር፤ የወይን አትክልትንም መትከል ጀመረ፤",
      "21": "ከዕለታት አንድ ቀን ኖኅ የወይን ጠጅ ጠጥቶ ሰከረ፤ ልብሱንም አውልቆ ራቁቱን በድንኳን ውስጥ ተኛ፡፡",
      "22": "የከነዓን አባት የሆነው ካም አባቱ ኖኅ ራቁቱን እንደሆነ ባየ ጊዜ ወደ ውጭ ወጥቶ ለሁለቱም ወንድሞቹ ነገራቸው፡፡",
      "23": "ሴምና ያፌትም ጋቢ በስተኋላቸው፤ በትከሻቸው ያዙ፤ ወደ ድንኳኑም የኋሊት ሄዱና የአባታቸውን እራቁትነት እንዳያዩ ፊታቸውን አዙረው ሐፍረተ ሥጋውን ሸፈኑ፡፡",
      "24": "ኖኅ ስካሩ አልፎለት ሲነቃ፤ ትንሹ ልጅ ያደረገበትን ዐወቀ፤",
      "25": "እንዲህም አለ “ከነዓን የተረገመ ይሁን፤ ለወንድሞቹ አገልጋይ ይሁን፤",
      "26": "የሴም አምላክ የሆነው יהוה የተመሰገነ ይሁን፤ ከነዓንም የሴም አገልጋይ ይሁን፤",
      "27": "יהוה የያፌትን ምድር ያስፋ፤ የያፌት ዝርያዎች ከሴም ዝርያዎች ጋር አብረው ይኑሩ፤ ከነዓን የያፌት አገልጋይ ይሁን፡፡”",
      "28": "ከጥፋት ውሃ በኋላ ኖህ 350 ዓመት ኖረ፡፡",
      "29": "ዕድሜውም 950 ዓመት ሲሆነው ሞተ፡፡"
    },
    "Chapter 10": {
      "1": "የኖኅ ልጆች የሴም፤ የካምና የያፌት ዝርያዎች የሚከተሉት ናቸው፤ እነዚህ ሦስቱ ከጥፋት ውሃ በኋላ ልጆች ወለዱ፡፡",
      "2": "የያፌት ልጆች ጎሜር፣ ማጎን፣ ማዳይ፣ ያዋን፣ ቱባል፣ ሜሼክና ቲራስ ናቸው፡፡",
      "3": "የጎሜር ልጆች፤ አሽከናዝ፣ ሪፋትና ቶጋርማ ናቸው፡፡",
      "4": "የያዋን ልጆች ኡሊሻ፣ ተርሴስ፣8* ኪቲምና9* ሮዳኒም10* ናቸው፡፡",
      "5": "እነዚህ ሁሉ በባሕር ዳርቻና በደሴቶች ላይ ለሚኖሩ ያያፌት ዝርያዎች ቅድመ አያቶች ናቸው፡ በየአገራቸውን በየጎሳቸውም ተከፋፍለው የሚኖሩ ሕዝቦች ነበሩ፤ እያንዳንዱም ጎሳ የሚነጋገርበት የራሱ ቋንቋ ነበረው፡፡",
      "6": "የካም ልጆች፡- ኩሽ፣ ሚጽራይም፣ ፉጥና ከነዓን ናቸው፡፡",
      "7": "የኩሽ ልጆች፡- ሳባ፣ ሐዊላ፣ ሳብ፣ ራዕማና፣ ሳብተካ ናቸው፡፡ የራማ ልጆች፤ ሳባና ደዳን ናቸው፡፡",
      "8": "ኩሽ በዓለም ላይ የመጀመሪያው ታላቅ ጦረኛ የነበረውን ናምሩድን ወለደ፡፡",
      "9": "ናምሩድ በיהוה ድጋፍ ታላቅ አዳን ነበረ፤ ሰዎች “እንደ ናምሩድ ታላቅ አዳኝ ያድርግህ” የሚመርቁት ስለዚህ ነው፡፡",
      "10": "በመጀመሪያ የናምሩድ መንግሥት በሰናዖር የነበሩትን የሦስት ከተሞች ግዛት ማለትም ባቢሎን፤ ኤፌክንና አካድን ያጠቃልል ነበር፡፡",
      "11": "ከዚያም ወደ አሦር ነነዌ፣ ፈሖቦት፣ ንላሕ፣",
      "12": "እንዲሁም በነነዌና በካላሕ መካከል ያለውን ታላቅ ከተማ ሬሴን የተባሉትን ከተሞች መሠረተ፡፡",
      "13": "የምጽራይም ዝርያዎች የሉድ፣ የዐናም፣ የለሃብ፣ የናፍቱሕ፣",
      "14": "የፈትሮስ፣ ፍልስጥኤማውያን የተገኙባቸው የካፍቶርና የካስሉሕ ሕዝቦች ናቸው፡፡",
      "15": "የከነዓን ልጆች በኩሩ ጺዶን፣ ተከታዩ ሔት ይባሉ ነበር፤",
      "16": "ሌሎቹም የከነዓን ዝርያዎች ኢያቡሳውያን፣ አሞራውያን፣ ጌርጌሳውያን፣",
      "17": "ሒዋውያን፣ ዓርቃውያን፣ ሲናውያን፣",
      "18": "አርዋዳውያን፣ ዳማራውያን፣ ሃማታውያን ነበሩ፤ ዘግይቶም የተለያዩት የከነዓን ጎሳዎች በየስፍራው ተሰራጩ፤",
      "19": "በዚህ ዐይነት የከነዓናውያን ድንበር ከሲዶና አንሥቶ በስተደቡብ በገራር አጠገብ እስካለው እስከ ጋዛ ድረስ፤ በስተምሥራቅ እስከ ሰዶም፣ ገሞራ፣ አዳማና በላሻዕ አጠገብ እስካለው እስከ ጸቦይም ድረስ ሆነ፤",
      "20": "እነዚህ ሁሉ የካም ዝርያዎች ናቸው፤ እነርሱ በተለያዩ ጎሳዎችና አገሮች ተከፍለው ይኖሩ ነበር፤ እያንዳንዱም ጎሳ የሚነጋገረው በራሱ ቋንቋ ነበር፡፡",
      "21": "የያፌት ታላቅ ወንድም ሴም የዔቦር ዝርያዎች ቅድመ አያት ነው፡፡",
      "22": "የሴም ልጆች፤ ዔላም፣ አሦር፣ አርፋክሳድ፣ ሉድና አራም ናቸው፡፡",
      "23": "የአራም ልጆች፤ ዑጽ፣ ሑል፣ ጌቴርና ሜሼክ ናቸው፤",
      "24": "አርፋክሳድ ሼላሕን ወለደ፤ ሼላሕም ዔቦርን ወለደ፡፡",
      "25": "ዔቦር ሁለት ልጆች ወለደ፤ አንደኛው እርሱ በተወለደበት ዘመን ሕዝቦች ስለተከፋፈሉ ፌሌግ13 ተባከለ ሌላው ዮቅጣን ይባል ነበር፡፡",
      "26": "የዮቅጣን ልጆች፤ አልሞዳድ፤ ሼሌፍ፤ ሐጻርሜት፤ ዬራሕ፤",
      "27": "ሀዶራም፤ ኡዛል፤ ፊቅላ፤",
      "28": "ዖባል፤ አቢማኤል፤ ሳባ፤",
      "29": "አፊር፤ ሐዊላና ዮባብ ናቸው፤ እነዚህ ሁሉ የዮቅጣን ዝርያዎች ናቸው፡፡",
      "30": "እነሱ የኖሩበት ምድር በስተምስራቅ ባለው በተራራማው አገር ካሜሽ እስከ ሰፋር ይደርስ ነበር፡፡",
      "31": "እነዚህ ሁሉ የሴም ዝርያዎች ናቸው፤ እነርሱ በተለያዩ ጎሳዎችና አገሮች ተከፍለው ይኖሩ ነበር፤ እያንዳንዱም ጎሳ የሚናገረው በራሱ ቋንቋ ነበር፡፡",
      "32": "እነዚህ በየነገዳቸው የተከፋፈሉ ሕዝቦች የኖኅ ዝርያዎች ነበሩ፤ ከጥፋት ውሃ በኋላ የምድር ሕዝቦች ሁሉ የተገኙት ከነዚህ ከኖኅ ልጆች ነበረ፡፡"
    },

    "Chapter 11": {
      "1": "በመጀመሪያ የዓለም ሕዝቦች መነጋገሪያ ቋንቋ አንድ ብቻ ነበር፤",
      "2": "ሰዎች ወደ ምሥራቅ በረጓዙ ጊዜ በባቢሎን ምድር አንድ ሜዳ አገኙ፤ በዚያም ተቀመጡ፡፡",
      "3": "እርስ በርሳቸውም “ኑ ጡብ እንሥራ፤ እንዲጠነክርም በእሳት እንተኩሰው” ተባባሉ፤ በዚህ ዓይነት የሚገነቡትን ጡብ አገኙ፤ በአንድነት የሚያጣብቁበትንም ቅጥራን አገኙ፡፡",
      "4": "እንዲህም አሉ፤ “ኑ አንድ ከተማ እንመሥርት፤ በዚያም ጫፉ እስከ ሰማይ የሚደርስ ግንብ እንሥራ፤ በዚህ ዓይነት በምድር ላይ ከመበታተናችን በፊት ስማችንን እናስጠራለን፡፡”",
      "5": "ከዚህ በኋላ יהוה ሰዎቹ የሠሩትን ከተማና ግንብ ለማየት ወረደ፤",
      "6": "እንዲህም አለ፤ “እነሆ እነዚህ ሕዝቦች አንድ ወገን ናቸው፤ መነጋገሪያ ቋንቋቸውም አንድ ነው፤ ይህንንም ለመሥራት የቻሉት በዚህ ምክንያት ነው፤ በዚህ ዐይነት ሳይዘገዩ ያቀዱትን ሁሉ ማድረግ አያቅታቸውም፡፡",
      "7": "ስለዚህ ኑ እንውረድ፤ እርስ በርሳቸውም እንዳይግባቡ ቋንቋቸውን እንደበላልቀው፡፡”",
      "8": "ከዚህ በኋላ יהוה በምድር ሁሉ በተናቸው፤ ከተማውንም መሥራት አቆሙ፤",
      "9": "የከተማውም ስም “ባቢሎን”14* ተባለ፤ ምክንያቱም በዚያ יהוה የህዝቡን ቋንቋ ስለደበላለቀና እነርሱን በዓለም ዙሪያ ስለበተናቸው ነው፡፡",
      "10": "የሴም ዝርያዎች የሚከተሉት ናቸው፤ ከጥፋት ውሃ በኋላ ሁለት ዓመት ቆይቶ ሴም 100 ዓመት በሆነው ጊዜ አርፋክሳድ የተባለ ልጅ ወለደ፤",
      "11": "አርፋክሳድንም ከወለደ በኋላ 500 ዓመት ኖረ፤ ሌሎችንም ወንዶችና ሴቶች ልጆች ወለደ፡፡",
      "12": "አርፋክሳድም 3515* ዓመት ሲሆነው ሼላሕን ወለደ፡፡",
      "13": "ከዚህ በኋላ 403 ዓመት ኖረ፤ ሌሎችንም ወንዶችና ሴቶች ልጆችን ወለደ፡፡",
      "14": "ሼላሕ 3016* ዓመት ሲሆነው ዔቦርን ወለደ፤",
      "15": "ከዚህ በኋላ 403 ዓመት ኖረ፤ ሌሎችንም ወንዶችና ሴቶች ልጆችን ወለደ፡፡",
      "16": "ዔቦር 3417* ዓመት ሲሆነው ፌሌግን ወለደ፤",
      "17": "ከዚህ በኋላ 430 ዓመት ኖረ፤ ሌሎችንም ወንዶችና ሴቶች ልጆችን ወለደ፡፡",
      "18": "ፌሌግ 3018* ዓመት ሲሆነው ረዑን ወለደ፤",
      "19": "ከዚህ በኋላ 209 ዓመት ኖረ፤ ሌሎችንም ወንዶችና ሴቶች ልጆችን ወለደ፡፡",
      "20": "ረዑ 2319* ዓመት ሲሆነው ሰሩግን ወለደ፤",
      "21": "ከዚህ በኋላ 207 ዓመት ኖረ፤ ሌሎችንም ወንዶችና ሴቶች ልጆችን ወለደ፡፡",
      "22": "ሰሩግ 3020* ዓመት ሲሆነው ናኮርን ወለደ፤",
      "23": "ከዚህ በኋላ 200 ዓመት ኖረ፤ ሌሎችንም ወንዶችና ሴቶች ልጆችን ወለደ፡፡",
      "24": "ናኮር 2921* ዓመት ሲሆነው ታራን ወለደ፤",
      "25": "ከዚህ በኋላ 119 ዓመት ኖረ፤ ሌሎችንም ወንዶችና ሴቶች ልጆችን ወለደ፡፡",
      "26": "ታራ 70 ዓመት ከሆነው በኋላ አብራምን፤ ናኮርንና ሃራንን ወለደ፡፡",
      "27": "የአብራም፣ የናኮርና የሃራን አባት የነበረው የታራ ዝርያዎች የሚከተሉት ናቸው፤ ሃራን ሎጥን ወለደ፤",
      "28": "ሃራን አባቱ ታራ ገና በሕይወት ሳለ በተወለደበት ከተማ በኡር ሞተ፤ ኡር የምትገኘው በከለዳውያን ምድር ነበር፡፡",
      "29": "አብራም ሣራይን አገባ፤ ናኮር ደግሞ ሚልካን አገባ፤ እርሷም ዩስካንን የወለደ የሃራን ልጅ ናት፡፡",
      "30": "ሣራይ መሐን በመሆንዋ ልጅ አልወለደችም ነበር፡፡",
      "31": "ታራ ልጁን አብራምን፤ ከሃራን የተወለደውን የልጅ ልጁን ሎጥን፤ የአብራም ሚስት የሆነችውን ምራቱን ሣራይን ይዞ በባቢሎን የምትገኘውን የኡርን ከተማ በመተው ወደ ናራን ዘልቀው በዚይ ተቀመጡ፡፡",
      "32": "ታራ 205 ዓመት ሲሆነው በካራን ሞተ፡፡"
    },
    "Chapter 12": {
      "1": "יהוה አብራምን እንዲህ አለው፤ “አገርህን ትተህ፤ ከዘመዶችህና ከአባትህ ቤተሰብ ተለይተህ፤ እኔ ወደማሳይህ አገር ሂድ፤",
      "2": "ዘርህን አበዛዋለሁ፤ ታላቅ ሕዝብም ይሆናል፤ እባርክሃለሁ፤ ስምህንም ገናና አደርገዋለሁ፤ ለሌሎችም በረከት ትሆናለህ፡፡",
      "3": "የሚመርቁህን እመርቃለሁ፤ የሚረግሙህንም እረግማለሁ፤ በአንተም አማካኝነት ሕዝቦች ሁሉ ይባካሉ፡፡”",
      "4": "አብራም יהוה እንደነገረው ከካራን ወጥቶ ሄደ፤ በዚያን ጊዜ ዕድሜው ሰባ አምስት ዓመት ነበር፤ ሎጥም አብሮት ሄደ፡፡",
      "5": "አብራም፤ ሚስቱ ሣራይና የወንድሙ ልጅ ሎጥ፤ በካራን ሳሉ ያገኙትን ሀብትና አገልጋዮቻቸውን ሁሉ ይዘው ወደ ከነዓን ምድር ሄዱ፡፡",
      "6": "ከነዓን በደረሱ ጊዜ፤ አብራም በሴኬም ወደሚገኘው ቅዱስ ስፍራ ወደ ሞሬ ዛፍ እስኪደርስ ድረስ ተጓዘ፤ በዚያን ጊዜ ከነዓናውያን በዚያች ምድር ያኖሩ ነበር፡፡",
      "7": "יהוה ለአብራም ተገለጠለትና “ለዘርህ የምሰጠው ምድር ይህ ነው” አለው፤ ከዚህ በኋላ አብራም ለተገለጠለት አምላክ በዚያ ቦታ መሠዊያ ሠራ፡፡",
      "8": "ቀጥሎም ከቤትኤል በስተምሥራቅ ወዳለው ተራራማ አገር ወጣ፤ ቤትኤልን በስተምዕራብ፣ ዐይን በስተምሥራቅ አድርጎ ድንኳኑን ተከለ፤ በዚያም መሠዊያ ሠራና ለיהוה ሰገደ፤",
      "9": "ከቦታ ቦታ እየተዘዋወረም ወደ ኔጌብ መጣ፡፡",
      "10": "በከነዓን ምድር ረሀብ ገባ፤ ረሀቡም እየበረታ በመሄዱ አብራም የረሃቡን ጊዜ ለማሳለፍ በስተደቡብ ርቆ ወደ ግብጽ አገር ሄደ፡፡",
      "11": "አብራም ወደ ግብጽ ምድር ለመግባት በተቃረበ ጊዜ ሚስቱን ሳራይን እንዲህ አላት “አንቺ በጣም ቆንጆ መሆንሽን አውቃለሁ፤",
      "12": "ግብጻውያን አንችን በሚያዩበት ጊዜ “ይህች ሚስቱ ናት” በማለት እኔን ይገድሉኛል፤ አንቺን ግን በሕይወት እንድትኖሪ ይተውሻል፡፡",
      "13": "ስለዚህ “እህቱ ነኝ” በያቸው፤ በዚህ ዐይነት በአንቺ ምክንያት በሕይወት እንድኖር ይተውኛል፤ በኅና ዐይንም ይመለከቱኛል፡፡”",
      "14": "ወደ ግብጽ በገቡ ጊዜ በእርግጥም ግብጻውያን የአብራም ሚስት በጣም ቆንጆ እንደሆነች አዩ፡፡",
      "15": "እንዲሁም አንዳንድ የፈርዖን ባለሟሎች ባዩአት ጊዜ ስለቁንጅናዋ ለፈርዖን ተናገሩ፤ ስለዚህ ወደ ቤተ መንግሥት ተወሰደች፡፡",
      "16": "በእርሷ መክንያት ንጉሡ አብራምን በደህና ዐይን ተመለከተው፤ የበጎችና የፍየሎች መንጋ፤ ከብቶች፣ አህዮች፣ ግመሎች፣ ወንዶችና ሴቶች አገልጋዮች ሰጠው፡፡",
      "17": "ነገር ግን ንጉሡ ሳራይን በመውደዱ ምክንያት יהוה በርሱና በባለሟሎቹ ሁሉ ላይ አሰቃቂ በሽታ አመጣባቸው፡፡",
      "18": "ከዚህ በኋላ ፈርዖን አብራምን አስጠርቶ እንዲህ ሲል ጠየቀው “ይህ ያደረክብኝ ምንድን ነው? ሣራይ ሚስትህ እንደሆነች ለምን አልነገርኸኝም?",
      "19": "“እህቴ ነች” ብለህ በሚስትነት እንድወስዳት ለምን አደረግህ? ይህችውና ሚስትህ፤ ይዘሃት ውጣ!!”",
      "20": "ንጉሡ ባዘዛቸው መሠረት ባለሟሎቹ አብራምንና ሚስቱን ካለው ሀብት ሁሉ ጋር ከአገር አስወጡአቸው፡፡"
    },
    "Chapter 13": {
      "1": "አብራም ሚስቱንና ያለውን ሀብት ሁሉ ይዞ ከግብፅ ወደ ኔጌብ ሄደ፤ ሎጥም አብሮት ሄደ፡፡",
      "2": "አብራም ብዙ እንስሳት ብዙ ብርና ወርቅ ያለው ሀብታም ሰው ነበር፡፡",
      "3": "ከኔጌብ ተነስቶም ከቦታ ቦታ በመዘዋወር ወደ ቤትኤል አመራ፤ በቤትኤልና በዐይ መካከል ወዳለውም ስፍራ ደረሰ፤ ይህም ስፍራ ከዚህ በፊት ድንኳን ተክሎ የሰፈረበትና፤",
      "4": "መሠዊያም ሠርቶበት የነበረው ነው፤ እዚያም ለአምላኩ ሰገደ፡፡",
      "5": "ከአብራም ጋር ይጓዝ የነበረው ሎጥም በበኩሉ ብዙ በጎች፣ ፍየሎችና ከብቶች ነበሩት፤ ቤተሰቦቹና አገልጋዮቹም ብዙዎች ነበሩ፡፡",
      "6": "አብራምና ሎት ብዙ የከብት መንጋ ስለነበራቸው አብረው ለመኖር አልቻሉም፤ ምክንያቱም ከብቶቻቸውን በአንድነት የሚያሠማሩበት በቂ የግጦሽ ቦታ አልነበረም፤",
      "7": "ከዚህም የተነሳ በአብራም እረኞችና በሎጥ እረኞች መካከል ጠብ ተፈጠረ፤ በዚያን ዘመን የዚያች ምድር ነዋሪዎች ከነዓናውያንና ፈሪዛውያን ነበሩ፡፡",
      "8": "ከዚህ በኋላ አብራም ሎጥን እንዲህ አለው፤ “እኛ ወንድማማች ስለሆንን በእኔና በአንተ መካከል እንዲሁም በእኔ እረኞችና በአንተ እረኞች መካከል ጠብ ሊነሳ አይገባም፤",
      "9": "ስለዚህ ተለያይተን ለየብቻ ብንኖር መልካም ነው፤ ከምድሪቱ የፈለከውን መርጠህ ወደ አንድ በኩል ሂድ፤ እኔም ወደሌላው በኩል እሄዳለሁ፡፡”",
      "10": "ሎጥ ዙሪያውን በተመለከተ ጊዜ የዮርዳኖእ ሸለቆ እስከ ጾአር ድረስ እንደ יהוה ገነት ወይም እንደ ግብፅ ምድር ውሃ የሞላባት መሆኑን አየ፤ ይህን የተመለከተው יהוה የሰዶምንና የገሞራን ከተሞች ከማጥፋቱ በፊት ነበር፡፡",
      "11": "ስለዚህ ሎጥ መላውን የዮርዳኖስ ሸለቆ ለራሱ መረጠና ወደ ምሥራቅ ሄደ፤ ሁለቱ የተለያዩት በዚህ ሁኔታ ነበር፡፡",
      "12": "አብራም በከነዓን ኖረ፤ ሎጥ ግን በሸለቆው ውስጥ ባሉት ከተሞች መካከል ተቀመጠ፤ በሰዶም አጠገብ ድንኳኑን ተከለ፤",
      "13": "በዚያን ዘመን የሰዶም ሰዎች እጅግ ክፉዎችና አምላክን የሚያሳዝኑ ኃጢአተኞች ነበሩ፡፡",
      "14": "ሎጥ ከሄደ በኋላ יהוה አብራምን እንዲህ አለው፤ “ካለህበት ስፍራ ወደ ሁሉ አቅጣጫ ተመልከት፤",
      "15": "ይህን የምታየውን ምድር ሁሉ ለአንተና ለዘር እሰጣቸዋለሁ፤ ለዘላለም የእናንተ ይሆናል፤",
      "16": "ዘርህን እንደምድር አሸዋ አበዛዋለሁ፤ የምድር አሸዋ ሊቆጠር እንደማይችል ይሆናል፡፡",
      "17": "እነሆ፤ አሁን ሂድና ምድሩን ሁሉ ተመልከት፤ ምክንያቱም ሁሉንም ለአንተ እሰጥሃለሁ፡፡”",
      "18": "ስለዚህ አብራም ድንኳኑን ነቅሎ በኬብሮን የመምሬ የተቀደሱ የወይራ ዛፎች ወደአሉበት ስፍራ ለመኖር ሄደ፤ እዚያም ለአምላኩ መሠዊያ ሠራ፡፡"
    },
    "Chapter 14": {
      "1": "በዚያን ጊዜ የባቢሎን ንጉሥ አምራፌል፤ የኤላሳር ንጉሥ አርዮክ፤ የኤላም ንጉሥ ከዶር ላዖሜር፤ የጎይም ንጉሥ ቲድአል ነበሩ፤ እነዚህ አራቱ ነገሥታት፤",
      "2": "ሌሎችን አምስት ነገሥታት ለመውጋት ሄዱ፤ የተዘመተባቸውም አምስት ነገሥታት የሰዶም ንጉሥ ቤራዕ፤ የገሞራ ንጉሥ ቢርሻዕ፤ የአዳማ ንጉሥ ሺንአብ፤ የጸቦይም ንጉሥ ሼሜቤርና ጾአር ተብላ የምትጠራው የቤላዕ ንጉሥ ነበሩ፡፡",
      "3": "እነዚህ አምስቱ ነገሥታት አንድ ግንባር ፈጥረው አሁን ሙት ባህር ተብሎ በሚጠራው በሲዲም ሸለቆ ጦርነት ገጠሙ፤",
      "4": "እነዚህ አምስቱ ነገሥታት ለዐሥራ ሁለት ዓመት በከዶርላዖሜር ቁጥጥር ውስጥ ነበሩ፤ በዐሥራ ሦስተኛው ግን በእርሱ ላይ አመጹ፡፡",
      "5": "በዐሥራ አራተኛው ዓመት ከዶርላዖሜርና ከእርሱ ጋር የተባበሩት ነገሥታት ከነሠራዊቶቻቸው መጥተው ረፋውያንን በዐሽታሮት ቃርናይም፤ ዙዛውያንን፣ በሃም፤ ኤማውያንን በሻዌቂርያታይም፤",
      "6": "የሖር ሰዎችንም በተራራማው አገር በዔሰር፤ በበረሓ አጠገብ እስካለው እስከ ኤልፋራን ባለው ስፍራ ድል ነሡአቸው፡፡",
      "7": "ከዚያም ተመልሰው ወደ ቃዴስ መጡ፤ በዚያን ጊዜ የዚህ ቦታ ስም ዔይንሚሽፑጥ ይባል ነበር፡፡ የዐማሌቃውያንንም ምድር ሁሉ ያዙ፤ በጸጾንታማር ይኖሩ የነበሩትን አሞራውያንም አሸነፉ፡፡",
      "8": "ከዚህ በኋላ የሰዶም፤ የገሞራ፤ የአዳማ፤ የጸቦይምና የቤላዕ ነገሥታት ሠራዊታቸውን በሲዲም ሸለቆ አሳልፈው ተዋጉ፤",
      "9": "የተዋጉትም ከዔላን፣ ከጎይም፣ ከባቢሎንና ከኤላሳር ነገሥታት ጋር ነበረ፤ አምስቱ ነገሥታት ከአራቱ ነገሥታት ጋር የተዋጉት በዚህ ዓይነት ነበር፡፡",
      "10": "በሲዲም ሸለቆ ብዙ የቅጥራን ጉድጓዶች ነበሩ፤ ስለዚህ የሰዶምና የገሞራ ነገሥታት ከጦርነቱ ሸሽተው ለማምለጥ በሞከሩ ጊዜ በጉድጓዶቹ ወስጥ ወደቁ፤ የቀሩት ሦስት ነገሥታት ግን ወደ ተራራዎች ሸሹ፡፡",
      "11": "አራቱ ነገሥታት በሰዶምና በገሞራ ያገኙትን ነገር ሁሉ ምግብ እንኳ ሳይቀር ማርከው ሄዱ፡፡",
      "12": "የአብራም የወንድም ልጅ ሎጥ በሰዶም ይኖር ስለነበር እርሱን ማርከው፤ ሀብቱንም ሁሉ ይዘው ሄዱ፡፡",
      "13": "ነገር ግን አንድ ሰው ሸሽቶ መጣና የሆነውን ሁሉ ለዕብራውያን ለአብራም ነገረው፤ በዚያን ጊዜ አብራም የሚኖረው በአሞራዊው መምሬ የተቀደሱ የወርካ ዛፎች አጠገብ ነበር፤ መምሬና ወንድሞቹ ኤሽኮል፤ ዐኔር የአብራም የጦር ቃል ኪዳን ጓደኞች ነበሩ፡፡",
      "14": "አብራም የወንድሙ ልጅ እንደተማረከ በሰማ ጊዜ በቤቱ ተወልደው የጦር ልምምድ ያላቸውን 318 ሰዎችን በትጥቅ አደራጅቶ አራቱን ነገሥታት በመከታተል እስከ ዳን ድረስ ሄደ፡፡",
      "15": "እዚያ ሰዎቹን በቡድን ከፍሎ ከጠላቶቹ ጋር በሌሊት ጦርነት ገጠመና ድል አደረጋቸው፤ ከደማስቆ በስተሰሜን እስከሚገኘው እስከ ሖባ ድረስ አሳደዳቸው፡፡",
      "16": "የተወሰደውንም ምርኮ ሁሉ መልሶ አመጣ፤ እንዲሁም የወንድሙን ልጅ ሎጥን ከሀ ሀብቱ መልሶ አመጣ፤ ከስርሱም ጋር ሴቶችና ሎሎች እስረኞች ነበሩ፡፡",
      "17": "አብራም ከዶርላዖሜርና ከእነርሱ ጋር አብረው የነበሩትን ነገሥታት ድል አድርጎ ሲመለስ፤ የሰዶም ንጉሥ “የንጉሥ ሸለቆ” እየተባለ በሚጠራው በሻዌህ ሸለቆ ሊቀበለው ወጣ፤",
      "18": "የልዑል יהוה ካህን የነበረው የሳሌም ንጉሥ መልከ ጼዴቅም ለአብራም እንጀራና የወይን ጠጅ አመጣለት፤",
      "19": "እንዲህ ብሎም አብራምን ባረከው “ሰማይንና ምድርን የፈጠረ ልዑል יהוה አብራምን ይባርክ፤",
      "20": "በጠላቶችህ ላይ ድልን ያቀዳጅህ፤ ልዑል יהוה የተመሰገነ ይሁን!!” አብራምም በምርኮ ካገኘው ሀብት ሁሉ አንድ ዐሥረኛውን ለመልከ ጼዴቅ ሰጠው፡፡",
      "21": "የሰዶምም ንጉሥ አብራምን “በምርኮ ያገኘኸውን ሀብት ሁሉ ለራስህ ውሰድ፤ ሰዎቼን ግን መልስልኝ” አለው፡፡",
      "22": "አብራምም እንዲህ ሲል መለሰ፤ “ሰማይንና ምድርን በፈጠረ በልዑል יהוה ስም እምላለሁ፤",
      "23": "አንተ “አብራምን ሀብታም ያደረግሁት እኔ ነኝ” እንዳትል ሌላው ቀርቶ አንዲት ክር ወይም የጫማ ማሰሪያ እንኳ ከአንተ አልወስድም፡፡",
      "24": "ስለዚህ ለራሴ ምንም ነገር አልወስድም፤ የኔ ሰዎች የያዙትን እንዲወስዱ እስማማለሁ፤ እንዲሁም የጦር ቃል ኪዳን ጓደኞቼ ዐኔር፣ ኤሽኮልና መምሬ ድርሻቸውን ይወስዳሉ፡፡”"
    },
    "Chapter 15": {
      "1": "ከዚህ በኋላ አብራም ራዕይ አየ፤ יהוה ም “አብራም! አትፍራ፤ እንደ ጋሻ ሆኜ ከአደጋ ሁሉ እጠብቅሃለሁ፤ ታላቅ በረከትም እሰጥሃለሁ” ሲል ሰማው፡፡",
      "2": "አብራምም እንዲህ ሲል መለሰ፤ “יהוה አምላክ ሆይ!! ምንም ልጅ ሰለሌለኝ የምትሰጠኝ በረከት ምን ያደርግልኛል? ሀብቴን የሚወርሰው የደማስቆ ሰው የሆነው ኤሊኤዘር ነው፡፡",
      "3": "ምንም ዘር ስላልሰጠኸኝ ሀብቴን የሚወርሰው ይሄው ከአገልጋዎቹ አንዱ የሆነው ነው፡፡”",
      "4": "ከዚህ በኋላ יהוה “ይህ ኤሊኤዘር የተባለው አገልጋይ የአንተን ሀብት አይወርስም፤ ከአንተ የሚወለደው ልጅ ወራሽህ ይሆናል” ብሎ ሲነግረው ሰማ፡፡",
      "5": "ቀጥሎም יהוה አብራምን ወደ ውጭ አወጣውና “ወደ ሰማይ ተመልከት፤ ከዋክብትን መቁጠር ትችል እንደሆነ ሞክር፤ እንግዲህ የአንተም ዝርያዎች እንደዚህ ይበዛሉ” አለው፡፡",
      "6": "አብራም በיהוה አመነ፤ እምነቱም ጽድቅ ሆኖ ተቆጠረለት፡፡",
      "7": "ደግሞም יהוה አብራምን “ይህችን አገር በውርስ ለአንተ እንድሰጥህ ኡር ከምትባለው ከከለዳውያን ምድር ያወጣሁህ יהוה እኔ ነኝ” አለው፡፡",
      "8": "አብራም ግን “יהוה አምላክ ሆይ!! ይህች ምድር የእኔ እንደምትሆን እንዴት ማወቅ እችላለሁ?” ሲል ጠየቀው፡፡",
      "9": "יהוה ም “ሦስት ሦስት ዓመት የሆናቸው አንድ ጊደር፣ አንድ ፍየል፣ አንድ በግ፣ እንዲሁም ዋኖስና ርግብ አምጣልኝ” አለው፡፡",
      "10": "አብራምም እነዚህን ሁሉ ወደ יהוה አምጥቶ እያንዳንዱን እየቆረጠ በሁለት ከፈለው፤ የተከፈሉትንም ትይዩ አድርጎ በሁለት መስመር አስቀመጣቸው፡፡ ወፎችን ግን ቆርጦ አልከፈላቸውም፡፡",
      "11": "አሞራዎች የተቆረጠውን ስጋ ለመብላት ሲመጡ አብራም አባረራቸው፡፡",
      "12": "የፀሐይ መጥለቂያ ሰዓት እየተቃረበ ሲሄድ አብራምን ከባድ እንቅልፍ ያዘው፤ ታላቅ ፍርሃትና ድንጋጤም መጣበት፡፡",
      "13": "יהוה አብራምን እንዲህ አለው፤ “ዝርያዎችህ በባዕድ አገር ስደተኞች ይሆናሉ፤ እዚያም በባርነትና በጭቆና ለአራት መቶ ዓመት ይኖራሉ፤",
      "14": "በባርነት የሚገዛቸውን ህዝብ እቀጣለሁ፤ ከዚያም በኋላ ብዙ ሀብት ይዘው ከዚያ አገር ይወጣሉ፡፡",
      "15": "አንተ ግን ብዙ ዘመን ኖረህ በሰላም ትሞታለህ፤ በሰላምም ትቀበራለህ፡፡",
      "16": "ዝርያዎችህ ወደዚህ ተመልሰው የሚመጡት ከአራት መቶ ዓመት በኋላ ነው እስከዚያ የሚቆዩበትም ምክንያት አሞራውያንን ከኃጢአታቸው ብዛት የተነሳ ቀጥቼ ከዚህ ምድር እስከማስወጣቸው ድረስ ነው፡፡",
      "17": "ፀሐይ ጠልቆ በጨለመ ጊዜ የምድጃ እሳት ጢስና ነበልባል ታየ፤ በተቆራረጠውም ሥጋ መካከል አለፈ፡፡",
      "18": "በዚያን ዕለት יהוה ለአብራም እንዲህ በማለት ቃል ኪዳን ገባለት፤ “ከግብፅ ወሰን ጀምሮ እስከ ኤፍራጥስ ወንዝ ድረስ ያለውን ምድር ሁሉ ለዝርያዎችህ እሰጣለሁ፤",
      "19": "እንዲሁም የቄናውያንን፣ የቀኒዛውያንን፣ የቃድሞናውያንን፣",
      "20": "የሂዋውያንን፣ የፈሪዛውያንን፣ የረፋውያንን፣",
      "21": "የአሞራውያንን፣የከነአናውያንን፣ የጌርጌሳውያንን፣ የኢያቡሳውያንን ምድር እሰጣለሁ፡፡”"
    },

    "Chapter 16": {
      "1": "የአብራም ሚስቱ ሣራይ ገና ልጅ አልወለደችለትም ነበር፤ ነገር ግን አጋር የምትባል አንዲት ግብፃዊት አገልጋይ ነበረቻት፤",
      "2": "ስለዚህ ሣራይ አብራምን “እነሆ יהוה ልጅ እንዳልወልድ ከልክሎኛል፤ ከዚህች ከአገልጋዬ ጋር የግብረ ሥጋ ግንኙነት አድርግ፤ ምንአልባት በእርስዋ በኩል ልጅ አገኝ ይሆናል” አለችው፡፡ አብራምም ሣራይ ባለችው ነገር ተስማማ፡፡",
      "3": "ስለዚህ ሣራይ ግብፃዊት የሆነች አገልጋይዋን አጋርን ለአብራም ሚስት እንድትሆነው ሰጠችው፡፡ ይህም የሆነው አብራም በከነዓን ዐሥር ዓመት ከኖረ በኋላ ነው፡፡",
      "4": "አብራም ከአጋር ጋር የግብረ ሥጋ ግንኙነት አደረገ፤ አረገዘችም፤ አጋር ማርገዝዋን ባወቀች ጊዜ በሣራይ ላይ ኮራች፤ ናቀቻትም፡፡",
      "5": "ሣራይም አብራምን “አጋር እንድትነቀኝ የምታደርገው እኮ አንተ ነህ፤ እርስዋን ለአንተ የሰጠሁህ እኔ ራሴ ነኝ፤ እርስዋ ግን ማርገዝዋን ካወቀችበት ጊዜ አንሥቶ እኔን መናቅ ጀምራለች፤ አሁንም ከእኔና ከአንተ ጥፋተኛው ማን እንደሆነ יהוה ይፍረድ” አለችው፡፡",
      "6": "አብራምም “መልካም ነው፤ እርስዋ የአንቺ አገልጋይ ስለሆነች በቁጥጥርሽ ሥር ናት፤ የፈለግሽውን ነገር አድርጊ” አላት፡፡ ከዚህ በኋላ ሣራይ አጋርን እጅግ ስለአሰቃየቻት አጋር ከቤት ወጥታ ኮበለለች፡፡",
      "7": "የיהוה መልአክ አጋርን በበረሐ በሚገኘው በአንድ ምንጭ አጠገብ አገኛት፤ ይህም ምንጭ ወደ ሹር በሚወስደው መንገድ ላይ ነበር፡፡",
      "8": "መልአኩም “የሣራይ አገልጋይ አጋር ሆይ! ከወዴት መጣሽ፤ ወዴትስ ትሄጃለሽ?” አላት፡፡ እርስዋም “እኔ ከእመቤቴ ከሣራይ ሸሽቼ ነው” አለችው፡፡",
      "9": "መልአኩም “ወደ እመቤትሽ ተመለሽና አገልግያት” አላት፡፡",
      "10": "ደግሞም እንዲህ አላት፤ “ማንም ሊቆጥረው እስከማይችል ድረስ ዘርሽን አበዛዋለሁ፤",
      "11": "እነሆ ፀንሰሻል፤ ወንድ ልጅም ትወልጃለሽ፤ יהוה የሐዘን ለቅሶሽን ስለሰማልሽ፤ ስሙን እስማኤል*24 ትይዋለሽ፡፡",
      "12": "ነገር ግን እንደ ሜዳ አህያ ይሆናል፤ ሰውን ሁሉ ይቃወማል፤ ሰዎቹም እርሱን ይቃወሙታል፤ ዘመዶቹን በመጥላት ተለይቶ ይኖራል፡፡”",
      "13": "አጋርም “በእርግጥ የሚያየኝን יהוהን በዐይኔ አይቼ በሕይወት ኖርሁን?” በማለት ያነጋገራትን ጌታ “ኤልሮኢ” አለችው፤ ትርጉሙም “የሚያየኝ አምላክ” ማለት ነው፡፡",
      "14": "ስለዚህ ሰዎች በቃዴስና በባሬድ መካከል የሚገኘውን የውሃ ጉድጓድ “ብኤር ለሐይሮኢ” ብለው ይጠሩታል፤ ትርጉሙም “ሕያው የሆነውና የሚያየኝ አምላኬ ጉድጓድ” ማለት ነው፡፡",
      "15": "አጋር ለአብራም ወንድ ልጅ ወለደችለት፤ እርስዋ የወለደችለትንም ልጅ “እስማኤል” ብሎ ስም አወጣለት፤",
      "16": "አብራም በዚያን ጊዜ 86 ዓመት ሆኖት ነበር፡፡"
    },
    "Chapter 17": {
      "1": "አብራም 99 ዓመት በሆነው ጊዜ יהוה ተገለጠለትና “እኔ ኤልሻዳይ ሁሉን የምችል አምላክ ነኝ፤ ለእኔ በመታዘዝ ዘወትር ትክክል የሆነውን ነገር አድርግ፡፡",
      "2": "ከአንተ ጋር ቃል ኪዳን እገባለሁ ዘርህንም እጅግ አበዛዋለሁ” አለው፡፡",
      "3": "አብራም ግንባሩ መሬት እስኪነካ ድረስ ዝቅ ብሎ ሰገደ יהוה ም እንዲህ አለው፤",
      "4": "“ከአንተ ጋር የምገባው ቃል ኪዳን ይህ ነው፤ የብዙ ሕዝቦች አባት አደርግሃለሁ፤",
      "5": "የብዙ ሕዝቦች አባት ስለማደርግህም ከእንግዲህ ወዲህ ስምህ አብራም መሆኑ ቀርቶ አብርሃም ይሆናል፡፡",
      "6": "እጅግ ብዙ ሕዝቦች እስኪሆኑ ዝርያዎችህን አበዛለሁ፤ ከእነርሱም መካከል ነገሥታት የሚሆኑ ይገኛሉ፡፡",
      "7": "“በአንተና በዘርህ በመጪውም ትውልድ መካከል ቃል ኪዳኔን ለዘላለም አጸናለሁ፤ በዚህም ዓይነት ለአንተና ከአንተ በኋላ ለሚመጣው ዘርህ አምላክ እሆናለሁ፡፡",
      "8": "አሁን በእንግድነት የምትኖርባትን ይህችን ምድር ለአንተና ለዘርህ እሰጣችኋለሁ፤ መላውን የከነዓን ምድር ለዘላለም እንዲወርሱት ለዘርህ እሰጣለሁ፤ እኔም አምላካቸው እሆናለሁ፡፡”",
      "9": "እንደገናም יהוה አብርሃምን እንዲህ አለው፤ “አንተና ከአንተም በኋላ የሚመጣው ዘርህ ከእኔ ጋር የገባኸውን ቃል ኪዳን ከትውልድ አስከ ትውልድ ጠብቁ፤",
      "10": "አንተና ከአንተ በኋላ የሚመጣው ዘርህ የምትጠብቁት ቃል ኪዳን ይህ ነው፤ በመካከላችሁ ያሉት ወንዶች ሁሉ መገረዝ አለባቸው፤",
      "11": "የብልታቸውን ሸለፈት ትገረዛላችሁ፤ ይህም በእኔና በእናንተ መካከል ላለው ቃል ኪዳን ምልክት ይሆናል፤",
      "12": "በመጪው ዘመን የሚወለድ ወንድ ልጅ ሁሉ በተወለደ በስምንተኛው ቀን ይገረዝ፤ እነዲሁም በቤትህ የተወለዱና በቤት ያልተወለዱ ከውጭ በገንዘብ ተገዝተው የመጡ ባሪያዎች ሳይቀሩ በዚሁ ዓይነት ይገረዙ፤",
      "13": "ቃል ኪዳኔ ለዘላለም ከእናንተ ጋር የሚኖር መሆኑን የሚያሳይ የሥጋ ምልክት እንዲሆን እያንዳንዱ ወንድ ይገረዝ፡፡",
      "14": "ያልተገረዘ ወንድ ሁሉ ቃል ኪዳኔን ስላላከበረ ከወገኖቼ አንዱ ሆኖ አይቆጠርም፡፡”",
      "15": "יהוה አብርሃምን እንዲህ አለው፤ “ከእንግዲህ ወዲህ ሚስትህን ሣራይ ብለህ አትጥራት፤ ከዛሬ ጀምሮ የእርስዋ ስም ሣራ26* ነው፡፡",
      "16": "እርስዋን እባርካታለሁ፤ ከእርስዋም ወንድ ልጅ እሰጥሃለሁ፤ እባርካታለሁ፤ የብዙ ሕዝቦችም እናት ትሆናለች፤ ከዘርዋም መካከል ነገሥታት የሚሆኑ ይገኛሉ፡፡”",
      "17": "አብርህም ግንባሩ መሬት እስኪነካ ድረስ ዝቅ ብሎ ሰገደ፤ ነገር ግን “ዕድሜው መቶ ዓመት የሆነው ሰው ልጅ መውለድ ይችላልን? ሣራስ በዘጠና ዓመትዋ ልጅ ልትወልድ ትችላለችን?” ብሎ በማሰብ ሳቀ፤",
      "18": "יהוה ንም “እስማኤልንስ ብትባርከው ወራሼ ሊሆን አይችልምን?” አለው፡፡",
      "19": "יהוהም እንዲህ አለው፤ “እንዲህስ አይሆንም፤ ነገር ግን ሚስትህ ሣራ ወንድ ልጅ ትወልድልሃለች፤ ስሙንም ይስሐቅ27* ትለዋለህ፤ ቃል ኪዳኔን ከእርሱና ከዘሩ ጋር ለዘላለም አጸናለሁ፤",
      "20": "ስለ እስማኤል ያቀረብከውንም ልመና ሰምቻለሁ፤ እርሱንም እባርከዋለሁ፤ ብዙ ልጆችን እሰጠዋለሁ፤ ዘሩንም ታላቅ ሕዝብ አደርገዋለሁ፡፡",
      "21": "ነገር ግን የዛሬ ዓመት በዚህ ጊዜ ከሣራ ከሚወለደው ልጅህ ከይስሐቅ ጋር ቃል ኪናኔን አጸናለሁ፡፡”",
      "22": "יהוה አብርሃምን ካነጋገረው በኋላ ከእርሱ ተለይቶ ወደ ላይ ወጣ፡፡",
      "23": "יהוה ባዘዘው መሠረት አብርሃም በዚያኑ ቀን ልጁን እስማኤልን ገረዘው፤ እንዲሁም በቤቱ ውስጥ የተወለዱና ከውጭ የተገዙ ባርያዎች ሳይቀሩ፤ በቤቱ ያሉትን ወንዶች ሁሉ ገረዙ፤",
      "24": "አብርሃም ሲገረዝ ዕድሜው 99 ዓመት ነበር፡፡",
      "25": "ልጁ እስማኤል በተገረዘ ጊዜ 13 ዓመት ሆኖት ነበር፡፡",
      "26": "ሁለቱም የተገረዙት በአንድ ቀን ነበር፡፡",
      "27": "በቤቱ የተወለሱና ከውጭ የተገዙ ባርያዎች ሳይቀሩ ወንዶች ሁሉ ከአብርሃም ጋር ተገረዙ፡፡"
    },
    "Chapter 18": {
      "1": "በተቀደሱት በመምሬ የወርካ ዛፎች አጠገብ יהוה ለአበርሃም ተገለጠለት፤ የተገለጠለትም በዚህ ሁኔታ ነበር፤ ከዕለታት አንድ ቀን በቀትር ጊዜ አብርሃም በድንኳኑ ደጃፍ ተቀምጦ ነበር፤",
      "2": "ቀና ብሎም ሲመለከት ሦስት ሰዎች እዚያ ቆመው አየ፤ እንዳያቸው ወዲያውኑ ሊያነጋግራቸው ወደ እነርሱ ሮጠ፤ ግንባሩም መሬት እስኪነካ ዝቅ ብሎ በመስገድ እጅ ነሳ፤",
      "3": "እንዲህ አለ፤ “ጌታዬ ሆይ! በፊትህ ሞገስ አግኝቼ እነደሆነ አልፈኸኝ እንዳትሄድ እለምንሃለሁ፤ እነሆ እኔ ላስተናግድህ ዝግጁ ነኝ፡፡",
      "4": "እግራችሁን የምትታጠቡበት ውሃ እስካመጣላችሁ ድረስ በዚህ ዛፍ ጥላ ሥር ዐረፍ በሉ፤",
      "5": "ወደ እኔ ወደ አገልጋያችሁ በመምጣታችሁ ደስ ብሎኛል፤ ስለዚህ ለጉዞአችሁ ብርታት የሚሰጣችሁን ጥቂት ምግብ አምጥቼ እንዳስተናግዳችሁ ፍቀዱልኝ፡፡” እነሱም “መልካም ነው፤ እንዳልከው አድርግ” አሉት፡፡",
      "6": "አብርሃም ወደ ድንኳኑ ሮጦ ሄደና ሣራን “ቶሎ ብለሽ ሦስት መስፈሪያ ዱቄት ውሰጂና አቡክተሽ እንጀራ ጋግሪ” አላት፡፡",
      "7": "ከዚህ በኋላ አብርሃም ወደ መንጋው ሄደና ለግላጋውንና መልካሙን ወይፈን መርጦ ለአገልጋዩ ሰጠው፤ አገልጋዩም በፍጥነት ዐርዶ አወራርዶ አዘጋጀው፤",
      "8": "አብርሃም እርጎ፤ ወተትና ሥጋ ይዞ ሄደና ምግቡን ለእንግዶቹ አቀረበላቸው፤ እነርዱ ምግቡን በሚበሉበት ጊዜ አብርሃም ከዛፉ ሥር አጠገባቸው ቆሞ ያስተናግዳቸው ነበር፡፡",
      "9": "እነርሱም “ሚስትህ ሣራ የት አለች?” አሉት፡፡ እርሱም “እዚያ ድንኳኑ ውስጥ ነች” አላቸው፡፡",
      "10": "ከሦስቱም እንግዶች አንዱ አብርሃምን “የዛሬ ዓመት በዚህ ጊዜ ተመልሼ እመጣለሁ፤ በዚያን ጊዜ ሚስትህ ሣራ ወንድ ልጅ ትወልዳለች” አለው፡፡",
      "11": "እርሱም ይህን በሚናገርበት ጊዜ፤ ሣራ በስተኋላው በድንኳኑ ደጃፍ ቆማ ታዳምጥ ነበር፤ አብርሃምና ሣራ በዕድሜአቸው መግፋት አርጅተው ነበር፤ የሣራም የወር አበባ ተቋርጦ ነበር፡፡",
      "12": "ስለዚህ ሣራ “እኔ አሁን እንዲህ ካረጀሁና ከደከምኩ በኋላ ከወንድ ጋር የሥጋ ፍትወት መፈጸም እችላለሁን? ከዚህም በቀር ጌታዬ አብርሃም በጣም አርጅቶአል” ብላ በማሰብ ሳቀች፡፡",
      "13": "יהוה አብርሃምን “ሣራ እንደዚህ ካረጀሁ በኋላ ልጅ መውለድ እችላለሁን?” በማለት ስለምን ሳቀች?",
      "14": "ከቶ ለיהוה የሚሳነው ነገር አለን? እንደነገርሁህ የዛሬ ዓመት በዚህ ተመልሼ እመጣለሁ፤ በዚያን ጊዜ ወንድ ልጅ ትወልዳለች” አለው፡፡",
      "15": "ሣራ እጅግ ፈርታ ስለነበር “አልሳቅሁም” ብላ ካደች፡፡ እርሱ ግን “በእርግጥ ስቀሻል” አላት፡፡",
      "16": "ከዚህ በኋላ ሰዎቹ ለመሄድ ተነሡ፤ ሰዶምን ቁልቁል ወደሚያዩበት ስፍራም ደረሱ፤ አብርሃምም ሊሸኛቸው አብሮአቸው ሄደ፤",
      "17": "יהוה እንዲህ አለ፤ “እኔ የማደርገውን ነገር ከአብርሃም አልሰውርም፤",
      "18": "የአብርሃም ዘር ታላቅና ብርቱ ሕዝብ ይሆናል፤ በእርሱም አማካይነት በምድር ላይ ያሉ ሕዝቦች ሁሉ ይባረካሉ፡፡",
      "19": "ቅንና ትክክል የሆነውን ነገር በማድረግ የיהוה ን መንገድ እንዲጠብቁ ልጆቹንና ቤተሰቡን በመምከር ይመራቸው ዘንድ እኔ እርሱን መርጨዋለሁ፤ ልጆቹ ይህን ካደረጉ እኔም ለአብርሃም የሰጠሁትን ተስፋ ሁሉ እፈጽማለሁ፡፡”",
      "20": "ቀጥሎም יהוה እንዲህ አለ “የሰዶምና የገሞራ ሕዝብ የሚፈጽሙትን በደል ሰምቻለሁ፤ ኃጢአታቸውም እጅግ ከባድ ነው፤",
      "21": "ስለ እነርሱ የሰማሁት ነገር ሁሉ እውነት መሆኑን ለማረጋገጥ ወደ እነርሱ እወርዳለሁ፡፡”",
      "22": "ከዚህ በኋላ ሁለቱ ሰዎች ወደ ሰዶም ለመሄድ ተነሡ፤ አብርሃም ግን በיהוה ፊት እንደቆመ ቆይቶ ስለነበር፤",
      "23": "ወደ እርሱ ቀረብ ብሎ እንዲህ አለ፤ “በእርግጥ በደል የሌለባቸውን ደጋግ ሰዎች ከኃጢአተኞች ጋር ታጠፋለህን?",
      "24": "በከተማይቱ ውስጥ ኀምሳ ደጋግ ሰዎች ቢገኙ ከተማይቱን በሙሉ ትደመስሳለህን? ስለ ኀምሳው ደጋግ ሰዎች ስትል ከተማይቱን እንዳትጠፋ አታደርግምን?",
      "25": "በደል ያልሠሩትን ደጋግ ሰዎች ከኃጢአተኞችን ጋር ታጠፋለህ ብዬ አላስብም፤ ይህንን እንደማታደርገው አምናለሁ፤ ይህንን ካደረግህ ደጋግ ሰዎች ከኃጢአተኞች ጋር መቀጣታቸው ነው፤ ይህ ከቶ አይሆንም? የዓለም ሁሉ ፈራጅ በትክክል መፍረድ ይገባው የለምን?”",
      "26": "יהוהም “በሰዶም ከተማ ውስጥ በደል ያልሠሩ ኀምሳ ደጋግ ሰዎች ባገኝ ለእነርሱ ስል ከተማይቱን ፈጽሞ አላጠፋም” አለ፡፡",
      "27": "አብርሃም እንደገና እንዲህ አለ፤ “እኔ ትቢያና ዐመድ የሆንሁ ከንቱ ሰው፤ ከጌታዬ ጋር በድፍረት በመነጋገሬ ይቅር በለኝ፤",
      "28": "ነገር ግን የደጋግ ሰዎች ቁጥር ኀምሳ መሆኑ ቀርቶ አርባ አምስት ቢሆን፤ አምስት ስለጎደለ ከተማይቱን በሙሉ ታጠፋለህን?” יהוה “አርባ አምስት ደጋግ ሰዎች ባገኝ ከተማይቱን አላጠፋም” አለ፡፡",
      "29": "አብርሃምም “አርባ ብቻ ቢገኙስ?” ብሎ እንደገና ጠየቀው፡፡ יהוה “አርባ ብቻ ቢገኙ ለእነርሱ ስል ከተማይቱን አላጠፋም” አለ፡፡",
      "30": "አብርሃምም “יהוה ሆይ እባክህ አትቆጣ፤ እንደገና ልናገር፤ ምን አልባት ሠላሳ ብቻ ቢገኙስ?” አለ፡፡ יהוה “ሠላሳ ቢገኙ ለእነርሱ ስል ከተማይቱን አላጠፋም” አለ፡፡",
      "31": "አብርሃምም “יהוה ሆይ! አሁንም እንደገና በመናገሬ ይቅር በለኝ፤ ምንአልባት ሃያ ቢገኙስ?” አለ፤ יהוה “ሃያ ቢገኙ ለእነርሱ ስል ስል ከተማይቱን አላጠፋም” አለ፡፡",
      "32": "አብርሃምም “יהוה ሆይ! እባክህን አትቆጣ አንድ ጊዜ ልናገር፤ ዐሥር ብቻ ቢገኙስ?” አለ፡፡ יהוה “ዐሥር ቢገኙ ለእነርሱ ስል ከተማይቱን አላጠፋም” አለ፡፡",
      "33": "יהוה ከአብርሃም ጋር ተነጋግሮ ካበቃ በኋላ ከዚይ ስፍራ ሄደ፤ አብረሃምም ወደ ቤቱ ተመለሰ፡፡"
    },
    "Chapter 19": {
      "1": "በዚያኑ ምሽት ሁለቱ መላዕክት ወደ ሰዶም መጡ፤ በዚያን ጊዜ ሎጥ በከተማይቱ በር ተቀምጦ ነበር፤ መላዕክቱን ባያቸው ጊዜ ሊያነጋግራቸው ከተቀመጠበት ተነስቶ ሄደ፤ ጎንበስ ብሎም እጅ ነሣቸውና",
      "2": "“ጌቶቼ ሆይ፤ ተቀብዬ ላስተናግዳችሁ ዝግጁ ነኝ፤ እባካችሁ ወደ ቤቴ ግቡ፤ እግራችሁንም ታጥባችሁ ጉዞአችሁን ትቀጥላልችሁ” አላቸው፡፡ እነርሱ ግን “አይሆንም፤ እኛ እዚሁ ከተማይቱ አደባባይ እንድራለን” አሉት፡፡",
      "3": "ነገር ግን ወደ ቤቱ እንዲገቡ አጥብቆ ስለለመናቸው፤ ከእርሱ ጋር ወደ ቤቱ ገቡ፤ ከዚህም በኋላ ሎጥ እንጀራ ጋግረው መልካም ራት እንዲያዘጋጁ ለአገልጋዮቹ ነገራቸው፤ እራትም በተዘጋጀ ጊዜ እንግዶቹ በሉ፡፡",
      "4": "እንግዶቹ ከመተኛታቸው በፊት የሰዶም ሰዎች ቤቱን ከበቡት፤ ወጣቶችና ሽማግሌዎች ሳይቀሩ የከተማይቱ ወንዶች ሁሉ እዚያ ተሰበሰቡ፡፡",
      "5": "ሎጥንም ጠርተው “ከአንተ ጋር ለማደር ወደዚህ የገቡት ሰዎች የት አሉ? ከእነርሱ ጋር የግብረ ሥጋ ግንኙነት ለማድረግ ስለምንፈልግ ወደ እኛ አውጣቸው” አሉት፡፡",
      "6": "ሎጥ ግን ወደ ውጭ ወጥቶ በሩን ከበስተኋላው ዘጋው፤",
      "7": "እንዲህም አላቸው “ወንድሞቼ ሆይ እባካችሁ ይህን ክፉ ነገር አታድርጉ፤",
      "8": "እነሆ፤ ሁለት ያላገቡ ልጆች አሉኝ፤ እነሱን ወደ እናንተ ላምጣላችሁና በእነርሱ ላይ የፈለጋችሁትን አድርጉ፤ በነዚህ ሰዎች ግን ምንም ነገር አታደርጉም፤ እነርሱ የኔ እንግዳዎች ስለሆኑ ልጠነቀቅላቸው ይገባኛል፡፡”",
      "9": "ሰዎቹ ግን አንተ ስደተኛ፤ ሂድ ወዲያ ለመሆኑ ልናደርገው የሚገባንን ነገር የምትነግረን አንተ ማን ነህ? ሂድ ወዲያ አለበለዚያ በእነርሱ ላይ ልናደርግ ካሰብነው የከፋ ነገር በአንተ ላይ እናደርጋለን” አሉት፡፡ በዚህ ዓይነት ሎጥን ወዲያ ገፍትረው በሩን ለመስበር ተነሣሡ፤",
      "10": "ከቤቱ ውስጥ ያሉት ሁለቱ እንግዶች ግን እጃቸውን ወደ ውጭ አውጥተው ሎጥን ስበው ወደ ቤቱ አስገቡትና በሩን ዘጉ፤",
      "11": "ከዚህ በኋላ ውጭ የነበሩት ሰዎች ሁሉ በሩን ማየት እንዳይችሉ ዐይናቸውን አሳወሩአቸው፡፡",
      "12": "ሁለቱም እንግዶች ሎጥን እንዲህ አሉት “በዚህች ከተማ ውስት የሚኖሩ ወንዶችና ሴቶች ልጆችህ፤ የልጆችህ እጮኛዎችና ሌሎች ዘመዶች ቢኖሩህ ከዚህች ከተማ በፍጥነት እንዲወጡ አድርግ፤",
      "13": "ምክንያቱም ይህችን ከተማ ልናጠፋት ነው፤ የእነዚህ ሰዎች ኃጢአት እጅግ መብዛቱን יהוה ሰምቶአል፤ ሰዶምንም እንድናጠፋ ልኮናል፡፡”",
      "14": "ከዚህ በኋላ ሎጥ ሴቶች ልጆቹን ወዳጩአቸው ሰዎች ቤት ሄደና “ቶሎ ብላችሁ ከዚህ ውጡ! יהוה ይህን ስፍራ ሊደመስሰው ነው” አላቸው፤ እነሱ ግን የሚቀልድ መስሎአቸው ቸል አሉ፡፡",
      "15": "በማግስቱ ጠዋት በማለዳ መላእክቱ ሎጥን “ፍጠን! ከተማይቱ ስትጠፋ አብራችሁ እንዳትጠፉ ሚስትህንና ሁለቱን ሴቶች ልጆችህን ይዘህ ከዚህ ውጣ” እያሉ አጣደፉት፡፡",
      "16": "ሎጥ ግን አመነ፤ ሆኖም יהוה ለእርሱና ለቤተሰቡ ስለ ራራ መላእክቱ ሎጥንና ሚስቱን፤ ሁለቱን ሴቶች ልጆቹን፤ እጆቻቸውን ይዘው ከከተማዋ እንዲያወጡአቸው አደረገ፡፡",
      "17": "ካወጡአቸውም በኋላ ከመላእክቱ አንዱ “ሕይወታችሁን አድኑ፤ ወደ ኋላ አትመልከቱ፤ በሸለቆው ውስጥ አትዘግዩ፤ እንዳትሞቱ ወደ ተራራው ሽሹ” አላቸው፡፡",
      "18": "ሎጥ ግን አንዲህ አላቸው፤ “ጌቶቼ፤ እባካችሁ ወደዚያ እንድወጣ አታድርጉ፤",
      "19": "እኔ አገልጋያችሁ በፊታችሁ ሞገስ ስላገኘሁ ሕይወቴን ለማዳን ታላቅ ዕርዳታ አድርጋችሁልኛል፤ ነገር ግን ይህ ጥፋት ደርሶብኝ እሞታለሁ ብዬ ስለምሰጋ ወደዚያ ተራራ መሸሽ አልችልም፡፡",
      "20": "እኔ በፍጥነት ሸሽቼ ላመልጥበት የምችል እነሆ አንዲት ትንሽ ከተማ በቅርብ አለች፤ ስለዚህ ሸሽቼ ወደ እርሷ እንድሄድ ፍቀዱልኝ፤ እንደምታዩአት ተንሽ ከተማ ናት፤ ወደ እርስዋ ብሄድ ሕይወቴ ከጥፋት ይድናል፡፡”",
      "21": "መልአኩም “እሺ አንተ ባልከው እስማማለሁ፤ ይህችን አንተ የምትላትን ከተማ አላጠፋትም፤",
      "22": "ወደዚያች ከተማ እስከምትደርስ ድረስ ምንም ማድረግ ስለማልችል ፈጥነህ ወደ እርስዋ ሽሽ” አለው፡፡ ሎጥ ያችን ከተማ ትንሽ ብሎአት ስለነበር ጾዓር28* ተባለች፡፡",
      "23": "ሎጥ ወደ ጾዓር ሲደርስ ገና ፀሐይ መውጣትዋ ነበር፤",
      "24": "יהוה በሰዶምና በገሞራ ከተሞች ላይ እሳትና ዲን ከራሱ (ከיהוה ዘንድ) ከሰማይ አዘነመ፡፡",
      "25": "በዚህ ዓይነት እነዚያን ከተሞችና ሸለቆዎች፤ እዚያ የሚኖሩትን ሰዎች ሁሉ፤ በምድሩም ላይ የበቀለውን ሁሉ ደመሰሰ፡፡",
      "26": "የሎጥ ሚስትም ወደ ኋላዋ ስለተመለከተች የጨው ዐምድ ሆና ቀረች፡፡",
      "27": "አብርሃም በማግሥቱ ማለዳ ተነስቶ ከዚህ ቀደም ከיהוה ጋር ወደተገናኘበት ቦታ ሄደ፡፡",
      "28": "ወደ ሰዶምና ወደ ገሞራ ወደ ሸለቆውም ቁልቁል በተመለከተ ጊዜ ከታላቅ ምድጃ እንደሚወጣ ጢስ ከባድ የእሳት ጢስ ከዚያ ሲወጣ አየ፡፡",
      "29": "ሎጥ ይኖርባቸው የነበሩትን፤ በሸለቆ የሚገኙትን ከተሞች፤ יהוה ባጠፋ ጊዜ አብርሃምን አስታወሰ፤ ስለዚህም ሎጥን ከጥፋት ወደሚድንበት ቦታ መራው፡፡",
      "30": "ሎጥ በጾዓር መቀመጥ ስለፈራ እርሱና ሁለት ሴቶች ልጆቹ ወደ ተራራዎች ወጥተው መኖሪያቸውን በዋሻ ውስጥ አደረጉ፡፡",
      "31": "አንድ ቀን ታላቂቱ ልጁ እህትዋን እንዲህ አለቻት፤ “አባታችን ማርጀቱ ነው፤ ልጆች እንድንወልድ እኛን የሚያገቡ ወንዶች በዙሪያችን የሉም፤",
      "32": "ከእርሱ ጋር ተኝተን ከእርሱ ልጆች እንድናገኝ አባታችንን የወይን ጠጅ አጠጥተን እናስክረው፡፡”",
      "33": "በዚያን ምሽት አባታቸውን የወይን ጠጅ አጠጥተው አሰከሩት፤ ታላቂቱ ልጁም ከእርሱ ጋር የግብረ ሥጋ ግንኙነት አደረገች፡፡ ሎጥ ግን በጣም ሰክሮ ስለነበር ስትተኛም ሆነ ስትነሳ አላወቀም፡፡",
      "34": "በማግሥቱ ታላቂቱ ልጅ እህቷን “ትናንት ማታ እኔ ከእርሱ ጋር ተኝቻለሁ፤ ዛሬም እንደገና የወይን ጠጅ አጠጥተን እናስክረውና አንችም አብረሳ ተኚ፤ በዚህ ዓይነት ሁለታችንም ከአባታችን ልጆች ወልደን ዘራችን እንዳይጠፋ እናድርግ” አለቻት፡፡",
      "35": "ስለዚህ በዚያን ምሽት እንደገና የወይን ጠጅ አጠጥተው አሰከሩት፤ ታናሽቱ ልጁም ከእርሱ ጋር የግብረ ሥጋ ግንኙነት አደረገች፤ አሁንም እጅግ ሰክሮ ስለነበር ስትተኛም ሆነ ስትነሳ አላወቀም፡፡",
      "36": "በዚህ ሁኔታ ሁለቱም ሴቶች ልጆች ከአባታቸው አረገዙ፡፡",
      "37": "ታላቂቱ ወንድ ልጅ ወለደችና ስሙን ሞአብ አለችው29* እርሱ ዛሬ ሞአባውያን ተብለው ለሚጠሩ ሕዝቦች ቅድመ አያት ነው፡፡",
      "38": "ታናሽቱም ወንድ ልጅ ወለደችና ስሙን ቤንዐሚ30* አለችው፤ እርሱ ዛሬ ዐሞናውያን ተብለው ለሚጠሩት ሕዝቦች ቅድመ አያት ነው፡፡"
    },
    "Chapter 20": {
      "1": "አብርሃም በመምሬ የነበረውን መኖሪያውን ለቆ ወደ ኔጌብ ሄደ፤ በቃዴስና በሹር መካከል ተቀመጠ፤ በገራርም በእንግድነት በተቀመጠበት ጊዜ",
      "2": "አብርሃም ሚስቱን ሣራን እህቴ ናት አለ፤ ስለዚህ የገራር ንጉሥ አቤሜሌክ ሰዎች ልኮ ሣራን እንዲያመጡለት አደረገ፡፡",
      "3": "ነገር ግን ሌሊት יהוה በሕልም ተገልጦ አቤሜሌክን “ይህች ሴት ባለባል ስለሆነች እርስዋን በመውሰድህ ምክንያት ትሞታለህ” አለው፡፡",
      "4": "ሆኖም አቤሜሌክ ገና ወደ እርስዋ አልቀረበም ነበርና እንዲህ አለ፤ “ጌታ ሆይ! እኔ ምንም በደል አልፈጸምኩም፤ ታዲያ እኔና ሕዝቤን ታጠፋለህን?",
      "5": "እህቴ ነች ያለኝ ራሱ አብርሃም ነው፤ እርስዋም ወንድሜ ነው ብላኛለች፤ እኔ ይህን ያደረግሁት በቅንነትና በንጹሕ ህሊና ስለሆነ ምንም በደል አልፈጸምኩም” አለ፡፡",
      "6": "יהוהም በሕልም እንዲህ አለው፤ “በንጹሕ ህሊና እንዳደረግህ ዐውቄአለሁ፤ ወደ እርስዋ ቀርበህ በእኔ ፊት ኃጢአት እንዳትሠራ ያደረግሁህ ስለዚህ ነው፡፡",
      "7": "አሁን ግን ሴቲቱን ለባሏ መልሰህ ስጥ፤ እርሱ ነብይ ስለሆነ እንዳትሞት ይጸልይልሃል፤ እርስዋን መልሰህ ባትሰጥ ግን እንደምትሞት ዕወቅ፤ አንተም ብቻ ሳትሆን ሕዝብሕም በሙሉ ታልቃላችሁ፡፡”",
      "8": "በማግሥቱ ጠዋት በማለዳ አቤሜሌክ ባለሟሎቹን ጠርቶ የሆነውን ነገር ሁሉ በተረከላቸው ጊዜ ደነገጡ፡፡",
      "9": "ከዚህ በኋላ አቤሜሌክ አብርሃምን ጠርቶ “ይህ ያደረግህብን ነገር ምንድን ነው? በእኔና በመንግሥቴ ላይ ይህን በደል ያመጣህብን ምን ያስቀየምንህ ነገር ቢኖር ነው? አንተ ያደረክብኝን ነገር ከቶ ማንም ሰው አያደርገውም፤",
      "10": "ለመሆኑ ይህን ልታደርግ ያስገደደህ ምንድን ነው?”",
      "11": "አብርሃምም እንዲህ ሲል መለሰ “እዚህ ቦታ יהוהን የሚፈራ የለም ብዬ በማሰብ “ሚስቴን ለመውሰድ በመፈለግ ይገድሉኛል” ብዬ ስለሰጋሁ ነው፤",
      "12": "ደግሞም እርስዋ የአባቴ ልጅ ስለሆነች በእርግጥ እህቴ ናት፤ ነገር ግን የእናቴ ልጅ ስላልሆነች አገባኋት፡፡",
      "13": "ስለዚህ יהוה ከአባቴ ቤት ወጥቼ ወደ ባዕድ አገር እንድሄድ ባዘዘኝ ጊዜ “በምንሄድበት ቦታ ሁሉ እህቱ ነኝ ብትይ ለእኔ ታላቅ ውለታ እንዳደረግሽልኝ እቆጥረዋለሁ” ብያት ነበር፡፡”",
      "14": "ከዚህ በኋላ አቢሜሌክ ሣራን ለአብርሃም መልሶ ሰጠው፤ እንዲሁም በጎችና ከብቶች፣ አገልጋዮችም ሰጠው፡፡",
      "15": "አብርሃምን “እነሆ የእኔ ግዛት በፊትህ ነው፤ በፈለከው ስፍራ ኑር” አለው፡፡",
      "16": "ሣራንም “አንቺ ምንም አስነዋሪ ተግባር ያልፈጸምሽ ንጹህ መሆንሽን ከአንቺ ጋር ያልት ሰዎች ሁሉ እንዲረዱት ምልክት ይሆን ዘንድ ለወንድምሽ ለአብርሃም አንድ ሺህ በር ሰጥቼዋለሁ” አለ፡፡",
      "17-18": "በአብርሃም ሚስት በሣራ በሆነው ነገር ምክንያት በአቤሜሌክ ቤተ መንግሥት የሚኖሩ ሴቶች ሁሉ יהוה ልጅ እንዳይወልዱ አድርጓቸው ነበር፤ ስለዚህ አብርሃም ለአቢሜሌክ ፀለየለት፤ יהוהም አቤሜሌክን ፈወሰው፤ ሚስቱንና ሴቶች አገልጋዮቹንም ስለፈወሳቸው ልጆች መውለድ ቻሉ፡፡"
    },

    "Chapter 21": {
      "1": "ለአብርሃም በሰጠው የተስፋ ቃል መሠረት יהוה ሣራን ባረካት፤",
      "2": "ስለዚህ አርግዛ በእርጅናው ጊዜ ለአብርሃም ወንድ ልጅ ወለደችለት፤ ልጁም የተወለደው “በዚህ ጊዜ ይወለዳል” ብሎ יהוה በተናገረበት ጊዜ ነው፡፡",
      "3": "አብርሃም ሚስቱ ሣራ የወለደችለትን ልጅ “ይስሐቅ” ብሎ ስም አወጣለት፤",
      "4": "ይስሐቅ ከተወለደ ከስምንት ቀን በኋላ יהוה ባዘዘው መሠረት አብርሃም ገረዘው፡፡",
      "5": "ይስሐቅ በተወለደ ጊዜ አብርሃም መቶ ዓመት ሆኖት ነበር፡፡",
      "6": "ሣራ “יהוה ደስታና ሳቅ አመጣልኝ፤ ስለዚህ ይህንን ነገር የሚሰማ ሁሉ ከእኔ ጋር ይስቃል” አለች፡፡",
      "7": "ቀጥላም “ሣራ ለአብርሃም ልጅ ወልዳ ታጠባለች” ብሎ የሚናገር ከቶ ማን ነበር! አሁን ግን እነሆ በእርጅናው ዘመን ወንድ ልጅ ወለድሁለት” አለች፡፡",
      "8": "ልጁም አድጎ ጡት መጥባት ተወ፤ ጡት ባስጣለሉበትም ቀን አብርሃም ታላቅ ግብዣ አደረገ፡፡",
      "9": "ግብፃዊቷ አጋር ለአብርሃም የወለደችለት እስማኤል ከዕለታት አንድ ቀን ከሣራ ልጅ ከይስሐቅ ጋር ይጫወት ነበር፤",
      "10": "ሣራም ልጆቹ ሲጫወቱ አየችና አብርሃምን “ይህችን አገልጋይ ከነልጅዋ ወዲያ አባርልኝ፤ የዚህች አገልጋይ ልጅ ከልጄ ከይስሐቅ ጋር መውረስ አይገባውም” አለችው፡፡",
      "11": "እስማኤልም ልጁ ስለሆነ ይህ ጉዳይ አብርሃምን አስጨነቀው፤",
      "12": "יהוה ግን አብርሃምን “ስለ ልጁና ስለ አገልጋይቱ አጋር አትጨነቅ፤ ዘር የሚወጣልህ በይስሐቅ በኩል ስለሆነ ሣራ የምትልህን ሁሉ አድርግ፤",
      "13": "የአገልጋይቱም ልጅ ያንተ ልጅ ስለሆነ ታላቅ እስኪሆነ ድረስ ዘሩን አበዛለሁ” አለው፡፡",
      "14": "በማግሥቱ ጠዋት በማለዳ አብርሃም ተነሣ፤ ጥቂት ምግብ፤ ውሃ በአቁማዳ ሞልቶ ለአጋር ሰጣት፤ ልጁንም በጀርባዋ አሳዝሎ ከቤት አስወጣት፤ እርስዋም “ከዚያ ወጥታ በቤርሳቤህ በረሓ ትንከራተት ጀመር፡፡",
      "15": "በአቁማዳው የነበረው ውሃ ባለቀ ጊዜ ልጁን በቁጥቋጦ ሥር አስቀመጠችው፤",
      "16": "እርስዋም “ልጄ ሲሞት ማየት አልፈልግም” በማለት መቶ ሜትር ያህል እርቃ ተቀመጠች፤ እዚያም ሆና ታለቅስ ጀመር፡፡",
      "17": "יהוה ም ልጁ ምርር ብሎ ሲያለቅስ ሰማ፤ የጌታም መልአክ ከሰማይ አጋርን “አጋር ሆይ! የምትጨነቂበት ነገር ምንድን ነው? ጌታ የልጁን ለቅሶ አምቷልን አትፍሪ፤",
      "18": "ተነሺ ሂጂና ልጁን አንስተሽ አባብይው፤ የእርሱንም ዘር አበዛለሁ፤ ታላቅ ሕዝብም አደርገዋለሁ” አላት፡፡",
      "19": "በዚህም ጊዜ ጌታ ዐይኖቿን ከፈተላትና አንድ የውሃ ጉድጓድ አየች፤ ሄዳም በአቁማዳ ውሃ ሞላች፤ ለልጅዋም አጠጣችው፡፡",
      "20": "ልጁ እያደገ በሚሄድበት ጊዜ ሆሉ አምላኩ ከእርሱ ጋር ነበር፤ በፋራንም በረሓ ኖረ፤ ቀስት በመወርወርም የታወቀ አዳኝ ሆነ፡፡",
      "21": "እናቱም ከአንዲት ግብፃዊት ጋር አጋባችው፡፡",
      "22": "በዚያን ጊዜ አቢሜሌክ ከሠራዊቱ አለቃ ከፊኮል ጋር ሄደና አበርሃምን “በምታደርገው ሁሉ አምላክ ካንተ ጋር ነው፤",
      "23": "እኔንም ሆነ ልጆቼን ወይም ዝርያዎቼን በማታለል እንዳትበድል እዚህ በአምላክህ ስም ማልልኝ፤ እኔ ለአንተ ታማኝነቴን አሳይቻለሁ፤ አንተም ለእኔና ለዚህች በእንግድነት ለምትኖርባት አገር ታማኝነትን እንደምታሳይ ማልልኝ፤ እኔ ለአንተ ታማኝነቴን አሳይቻለሁ፤ አንተም ለእኔና ለዚህች በእንግድነት ለምትኖርባት አገር ታማኝነትን እንደምትሳይ ማልልኝ” አለው፡፡",
      "24": "አብርሃምም “እሺ እምላለሁ” አለው፡፡",
      "25": "አብርሃም የአቢሜሌክ አገልጋዮች ስለወሰዱበት የውሃ ጉድጓድ ለአቤሜሌክ አቤቱታ አቀረበ፡፡",
      "26": "አቤሜሌክም “ይህን ያደረገው ማን እንደሆነ አላውቅም፤ አንተም አልነገርኸኝም፤ ይህን ነገር ገና ዛሬ መስማቴ ነው” አለው፤",
      "27": "ከዚህ በኋላ አብርሃም ብዙ በጎችና ከብቶች አምጥቶ ለአቢሜሌክ ሰጠው፤ በዚያን ቀን ሁለቱም የስምምነት መሐላ አደረጉ፡፡",
      "28": "በዚያን ጊዜ አብርሃም ሰባት የበግ ጥቦቶችን ከምንጋው ለየ፤",
      "29": "አቢሜሌክም “እነዚህን ሰባት ጥቦቶች ለይተህ ያቆምሃቸው ለምንድን ነው?” አለው፡፡",
      "30": "አብርሃምም “እነዚህን ሰባት ጥቦቶች ተቀበለኝ፤ አነርሱን ከተቀበልከኝ ይህን ጉድጓድ የቆፈርሁ እኔ መሆኔን ታረጋግጣለህ” አለው፡፡",
      "31": "ሁለቱ ተማምለው የተስማሙበት ስፍራ በመሆኑ የዚያ ቦታ ስም “ቤርሳቤህ” ተባለ፡፡",
      "32": "ይህን ስምምነት በቤርሳቤህ ካደረጉ በኋላ አቢሜሌክና የሠራዊቱ አለቃ ፊኮል ወደ ፍልስጥኤም ምድር ተመለሱ፤",
      "33": "ከዚህ በኋላ አብርሃም የታማሪክ ዛፍ ተከለና ለአምላኩ ሰገደ፤",
      "34": "አብርሃም በፍልስጥኤም ምድር በእንግድነት ለረጅም ጊዜ ኖረ፡፡"
    },
    "Chapter 22": {
      "1": "ከዚህ ሁሉ ነገር በኋላ יהוה አብርሃምን ፈተነው፤ יהוהም “አብርሃም” ብሎ ጠራው፤ አብርሃምም “እነሆ አለሁኝ!” ብሎ መለሰ፡፡",
      "2": "יהוה ም የምትወደውን አንድ ልጅህን ይዘህ ወደ ሞሪያ ምድር ሂድ፤ እዚያ በማሳይህ አንድ ኮረብታ ላይ እርሱን መሥዋዕት አድርገህ አቅርብልኝ” አለው፡፡",
      "3": "በማግሥቱ ጠዋት አብርሃም በማለዳ ተነስቶ ለመሥዋዕቱ የሚሆን እንጨት ቆረጠና በአህያው ላይ ጫነው፤ ከእርሱ ጋር ልጁን ይስሐቅንና ሁለት አገልጋዮችን ይዞ יהוה ወዳመለከተው ቦታ ለመሄድ ጉዞ ጀመረ፡፡",
      "4": "በሦስተኛው ቀን አብርሃም ቀና ብሎ ሲመለከት ቦታውን በሩቅ አየ፡፡",
      "5": "ከዚህ በኋላ አብርሃም አገልጋዮቹን “እናንተ ከአህያው ጋ እዚህ ቆዩ፤ እኔና ልጄ ወደዚያ ሄደን ለיהוה ከሰገድን በኋላ እንመጣለን፤” አላቸው፡፡",
      "6": "አብርሃምም የመሥዋዕቱን እንጨት አንስቶ ለልጁ ለይስሐቅ አሸከመው፤ እርሱ ግን ቢላውንና እሳቱን ያዘ፤ ሁለቱ አብረው ሲሄዱ ሳለ፤",
      "7": "ይስሐቅ አብርሃምን “አባባ” አለው፤ አብርሃምም “እነሆ አለሁ ልጄ” አለው፡፡ ይስሐቅም “እነሆ እሳትና እንጨት ይዘናል፤ ታዲያ ለመሥዋዕት የሚሆነው በግ የት አለ?” በማለት አብርሃምን ጠየቀው፡፡",
      "8": "አብርሃምም “ልጄ ሆይ! ለመሥዋዕት የሚሆነውን በግ יהוה ራሱ ያዘጋጃል” አለው፤ ሁለቱም አብረው መንገዳቸውን ቀጠሉ፡፡",
      "9": "יהוה ወዳመለከተው ቦታ በደረሱ ጊዜ አብርሃም መሠዊያ ሠርቶ እንጨቱን በላዩ ላይ ረበረበ፤ ልጁን ይስሐቅንም አስሮ እንጨቱ ላይ በመሠዊያው አጋደመው፡፡",
      "10": "ልጁን ለማረድ ቢላዋ አንሥቶ እጁን ዘረጋ፤",
      "11": "ነገር ግን የיהוהመልአክ ከሰማይ “አብርሃም! አብርሃም!” ብሎ ጠራው፡፡ አብርሃምም “እነሆ አለሁኝ!” አለው፡፡",
      "12": "መልአኩም “ልጁን አትንካ! ምንም ዐይነት ጉዳት እንዳታደርስበት፤ እነሆ יהוהን የምትፈራ መሆንህን ተረድቻለሁ፤ ምክንያቱም አንድ ልጅህን እንኳ ለእኔ ከመስጠት አልተቆጠብክም” አለው፡፡",
      "13": "አብርሃም ዙሪያውን በተመለከተ ጊዜ ቀንዶቹ በቁጥቋጦ ዛፍ የተያዙ  አንድ በግ አየ፤ ሄዶ በጉን አመጣና በልጁ ፋንታ መሥዋዕት አድርጎ አቀረበው፡፡",
      "14": "አብርሃም ያንን ቦታ “יהוה ያዘጋጃል”33 ብሎ ሰየመው፤ ዛሬም ቢሆን ሰዎች “יהוה በተራራው ላይ ያዘጋጃል”34 ይላሉ፡፡",
      "15": "የיהוה መልአክ ሁለተኛ ጊዜ አብርሃምን ጠራውና እንዲህ አለው፤",
      "16": "“יהוה፤ ብዙ በረከት እንደምሰጥህ በራሴ እምላለሁ ይላል፤ ይህን ስላደረግህና አንድ ልጅህንም ለእኔ ለመስጠት ስላልቆጠብክ፤",
      "17": "እኔም ዘርህን እንደ ሰማይ ከዋክብትና እንደ ባሕር ዳር አሸዋ አበዛዋለሁ፤ ዝርያዎችህም ጠላቶቻቸውን ድል ነሥተው ከተሞቻቸውን ይይዛሉ፡፡",
      "18": "ትዕዛዜን ስለፈጸምህ የዓለም ሕዝቦች ሁሉ በዘርህ ይባረካሉ፡፡”",
      "19": "ከዚህ በኋላ አብርሃም ወደ አገልጋዮቹ ተመለሰና በአንድነት ሆነው ወደ ቤርሳቤህ ሄዱ፤ አብርሃምም በቤርሳቤህ ተቀመጠ፡፡",
      "20": "ከዚህ ሁሉ በኋላ ሚልካ ለወንድሙ ለናኮር ልጆች እንደወለደችለት አብርሃም ሰማ፤ እነርሱም፤",
      "21": "የመጀመሪያው ዑጽ ወንድሙ ቡዝ፤ የአራም አባት ቀሙኤል፤",
      "22": "ኬሳድ፤ ሐዞ፤ ፊልዳሽ፤ ይድላፍና በቱኤል ናቸው፡፡",
      "23": "በቱኤል ርብቃን ወለደ፤ ሚልካ እነዚህን ስምንት ልጆች ለአብርሃም ወንድም ለናኮር ወለደችለት፡፡",
      "24": "ረኡማ የተባለችው የናኮር ቁባት ደግሞ ጤባሕን፤ ገሐምን፤ ተሐሽንና ማዕካን ወለደችለት፡፡"
    },
    "Chapter 23": {
      "1": "ሣራ መቶ ሃያ አባት ዓመት ከኖረች በኋላ፤",
      "2": "በከነዓን ምድር ባለችው “ቂርያት አርባዕ” ተብላ በምትጠራው በኬብሮን ከተማ ሞተች፤ አርሃም በሣራ ሞት ምክንያት እጅግ አዘነ፤ አለቀሰም፡፡",
      "3": "የሚስቱ አስከሬን ካለበት ስፍራ ተነሥቶ ወደ ሒታውያን ሄደና፤",
      "4": "“እኔ በመካከላችሁ በእንግድነት የምኖር ስደተኛ ነኝ፤ እባካችሁ የመቃብር ቦታ ሽጡልኝ፤ የሚስቴንም አስከሬን በዚያ ልቅበር” አላቸው፡፡",
      "5": "ሒታውያንም እንዲህ ብለው መለሱለት፤",
      "6": "“ጌታው፤ እስቲ ስማን፤ አንተ እኮ በመካከላችን እንደ ታላቅ መስፍን ነህ፤ ከመቃብሮቻችን ጥሩውን መርጠህ የሚስትህን አስከሬን እዚያ ቅበር፤ ሁላችንም ብንሆን የሚስትህን አስከሬን የምትቀብርበት መቃብር ልንሰጥህ ፈቃደኞችነ ነን” አሉት፡፡",
      "7": "ከዚህ በኋላ አብርሃም በሒታውያን ፊት እጅ ነሥቶ እንዲህ አለ፤",
      "8": "“የሚስቴን አስከሬን እንድቀብር ከፈቀዳችሁልኝ የጾሐር ልጅ ዔፍሮን፤",
      "9": "በእርሻው ድንበር ላይ ያለችውን ማክላ የተባለችውን ድርብ ክፍል ያላትን ዋሻ እንዲሸጥልኝ ጠይቁልኝ፤ ይህ ስፍራ የመቃብር ቦታ እንዲሆንልኝ በእናንተ ፊት ሙሉ ዋጋ ከፍዬ እንድገዛው አድርጉልኝ፡፡”",
      "10": "ዔፍሮን ራሱ በከተማው በር አጠገብ በነበረው መሰብሰቢያ ስፍራ ከሌሎች ሒታውያን ጋር ተቀምጦ ነበር፤ ስለዚህ እዚያ የነበሩት ሰዎች ሁሉ እየሰሙ እንዲህ አለ፤",
      "11": "“ጌታው ስማ፤ እርሻውን በክልሉ ውስጥ ካለው ዋሻ ጋር ሰጥቼሃለሁ፤ ሙታንህን እንድትቀብርበት በወገኖቼ በሒታውያን ፊት ሰጥቼሃለሁ፡፡”",
      "12": "አብርሃም ግን በሒታውያን ፊት እንደገና እጅ ነሳና",
      "13": "ሁሉም እየሰሙ ዔፍሮንን “እባክህ አድምጠኝ፤ ቦታውን በሙሉ እገዛዋለሁ፤ እነሆ ዋጋውን ተቀበለኝና የሚስቴን አስከሬን እዚያ ወስጄ ልቅበር” አለው፡፡",
      "14": "ዔፍሮንም “ጌታዬ የመሬቱ ዋጋ አራት መቶ ቢሆን ነው፤ ታዲያ ይህ በእኔና በአንተ መካከል ምንድን ነው? ይልቅስ የሚስትህን አስከሬን እዚያ ቅበር” አለው፡፡",
      "16": "-15አብርሃምም በነገሩ ተስማምቶ ዔፍሮን በሕዝቡ ፊት በተናገረው መሠረት በነጋዴዎች ሚዛን ልክ አራት መቶ ብር መዝኖ ሰጠው፡፡",
      "17": "በዚህ ዓይነት ከመምሬ በስተምሥራቅ ማክላ የተባለው የዔፍሮን ቦታ የአብርሃም ርስት ሆነ፤ ይህም ቦታ እርሻውን፤ በውስጡ ያለውን ዋሻና በእርሳ ክልል ውስጥ ያለውን ዛፍ ሁሉ ያጠቃልላል፡፡",
      "18": "በዚያም ተገኝተው የነበሩት ሒታውያን ሁሉ የአብርሃም ርስት መሆኑን አረጋገጡ፡፡",
      "19": "ከዚህ በኋላ አብርሃም በከዓን ምድር ባለችው በዚህችው ዋሻ የሚስቱን የሣራን አስከሬን ቀበረ፤",
      "20": "ስለዚህ የሒታውያን የነበረው እርሻ በውስጡ ካለው ዋሻ ጋር የአብርሃም የመቃብር ርስት ሆነ፡፡"
    },
    "Chapter 24": {
      "1": "በዚህ ጊዜ አብርሃም በጣም አርጅት ነበር፤ יהוהአብርሃምን በሁሉም ነገር ባረከው፡፡",
      "2": "አብርሃም የንብረቱ ሁሉ ኀላፊ በመሆን ለፈዥም ዘመን የኖረውን አገልጋዩን እንዲህ አለው፤ “እጅህን በጉልበቴ ላይ35 አድርገህ ማልልኝ፤",
      "3": "ይኸውም እኔ በመካከላቸው ከምኖረው ከከነዓናውያን ሴቶች ልጆች መካከል ለልጄ ሚስት እንዳትመርጥ የሰማይና የምድር አምላክ በሆነው በיהוהስማ ማልልኝ፤",
      "4": "ነገር ግን ወደ ትውልድ አገሬ ሂድ፤ እዚያም ካሉት ወገኖቼ መካከል ለልጄ ለይስሐቅ ሚስት ምረጥለት፡፡”",
      "5": "አገልጋዩም “ምናልባት የምመርጥለት እጮኛ ከእኔ ጋር ወደዚህ አገር ለመምጣት እምቢ ብትልስ? ልጅህን ቀድሞ አንተ ወደነበርክበት አገር እንዲመለስ ላድርገውን?” ብሎ ጠየቀ፡፡",
      "6": "አብርሃም ግን እንዲህ አለው፤ “በምንም ዐይነት ምክንያት ቢሆነ ልጄን ወደዚያ አገር መልሰህ እንዳትወስድ ተጠንቀቅ፤",
      "7": "የሰማይ አምላክ יהוה ፤ ከአባቴ ቤትና ከትውልድ አገሬ አውጥቶ አምጥቶኛል፤ ይህንንም ምድር ለዝርያዎቼ እንደሚሰጥ በመሓላ ቃል ገብቶልኛል፤ ከዚያ ለልጄ ሚስት ማግኘት እንድትችል יהוה መልአኩን በፊትህ ይልካል፡፡",
      "8": "ልጅትዋ ከዘንት ጋር ለመምጣት ፈቃደኛ ባትሆን ከዚህ መሐላ ነጻ ትሆናለህ፤ ልጄን ግን በምንም ዓይነት ሁኔታ ወደዚያ አትመልሰው፡፡”",
      "9": "ከዚህ በኋላ አገልጋዩ እጁን በጌትዬው በአብርሃም ጉልበት ላይ አድርጎ አብርሃም ያዘዘውን ሁሉ እንደሚፈጽም በመሐላ ቃል ገባ፡፡",
      "10": "የአብርሃም ንብረት ኀላፊ የነበረው መጋቢ ከጌታው ቤት ምርጥ የሆኑ የስጦታ ዕቃዎችን በዐሥር ግመሎች ጭኖ በሰሜን መስጴጦምያ ናኮር ወደሚኖርበት ከተማ ሄደ፡፡",
      "11": "እዚያ በደረሰ ጊዜ ከከተማው ውጭ ባለ የውሃ ጉድጓድ አጠገብ ግመሎቹ ተንበርክከው እንዲያርፉ አደረገ፤ ሰዓቱም ሊመሽ ተቃርቦ፤ ሴቶች ውሃ ለመቅዳት የሚመጡበት ጊዜ ነበር፤",
      "12": "አገልጋዩም እንዲህ ብሎ ጸለየ፤ “የጌታዬ የአብርሃም አምላክ יהוה ሆይ፤ ዛሬ የእኔን አሳብ በመፈፀም ፤ጌታዬ ለአብርሃም ዘላለማዊ ፍቅርህን ግለጥ፡፡",
      "13": "እነሆ እኔ በዚህ የውሃ ጉድጓድ አጠገብ ቆሜአለሁ፤ የከተማይቱም ልጃገረዶች ውሃ ሊቀዱ ወደዚህ ይመጣሉ፤",
      "14": "ከእነርሱም አንድዋን ልጃገረድ “እንስራሽን ዘንበር አድርገሽ ውሃ አጠጭኝ” እላታለሁ፤ “አንተም ጠጣ፤ ግመሎችህም እንዲጠጡ ውሃ ቀድቼ አመጣለሁ፤” ካለችኝ ለአገልጋይህ ለይስሐቅ ሚስት እንደትሆን የመረጥሃት እርስዋ ትሁን፤ በዚህ ሁኔታ ለጌታዬ ለአብርሃም ዘላለማዊ ፍቅርህን እንዳሳየኸው ዐውቃለሁ፡፡”",
      "15": "ገና ጸሎቱን ሳይጨርስ ርብቃ እንስራ ተሸክማ መጣች፤ የዚህች ልጅ አባት ባቱኤል ይባል ነበር፤ እርሱም የአብርሃም ወንድም ናኮር ከሚስቱ ከሚልካ የወለደው ነው፡፡",
      "16": "ርብቃ ገና ወንድ ያልደረሰባት በጣም ቆንጆ ልጃገረድ ነበረች፤ እርስዋ ወደ ውሃው ጉድጓድ ወርዳ በእንስራዋ ውሃ ከቀዳች በኋላ ተመለሰች፡፡",
      "17": "አገልጋዩም ወደ እርስዋ ሮጦ ሄደና “እባክሽ ከእንስራሽ ጥቂት ውሃ አጠጪኝ” አላት፡፡",
      "18": "እርስዋም “እሺ ጌታዬ ጠጣ” አለችና እንስራዋን ከትከሻዋ አውርዳ ዘንበል አድርጋ ያዘችለት፡፡",
      "19": "ጠጥቶም ከረካ በኋላ “ለግመሎችህም ውሃ እቀዳላቸዋለሁ፤ እስኪበቃቸውም ድረስ ይጠጡ” አለችው፡፡",
      "20": "ወዲያውኑ ከእንስራዋ የያዘችውን ውሃ ግመሎቹ በሚጠጡበት ገንዳ ላይ ገልብጣ ግመሎቹ ሁሉ ጠጥተው እስከሚረኩ ድረስ እየተጣደፈች ከጉድጓድ ውሃ መቅዳት ቀጠለች፡፡",
      "21": "ሰውዬውም יהוה የሄደበትን ተልዕኮ አቃንቶለት እንደሆን ለማረጋገጥ የምታደርገውን ሁሉ ዝም ብሎ ይመለከት ነበር፡፡",
      "22": "ግመሎቹ ጠጥተው ካበቁ በኋላ ሰውየው አምስት ግራም ያህል የሚመዝን ጉትቻ አውጥቶ በጆሮዋ ላይ አደረገላት፤ መቶ ዐሥር ግራም ያህል የሚመዝን ሁለት የወርቅ አምባሮችንም አውጥቶ በእጆችዋ ላይ አደረገላትና",
      "23": "“የማን ልጅ ነሽ? እስቲ እባክሽ ንገሪኝ፤ ለእኔና አብረውኝ ላሉት ሰዎች ማደሪያ የሚሆን ስፍራ በአባትሽ ቤት ይገኛልን?” ብሎ ጠየቃት፡፡",
      "24": "እርስዋም “የባቱኤል ልጅ ነኝ፤ የባቱኤል አባት ናኮር እናቱም ሚልካ ይባላሉ፤",
      "25": "በቤታችን ብዙ ገለባና ድርቆሽ አለ፤ ለአንተም ማደሪያ ቦታ ይገኛል” አለችው፡፡",
      "26": "ሰውዬውም በመንበርከክ ለיהוה ሰግዶ፤",
      "27": "“ለጌታዬ የገባውን ቃል ኪዳንና ዘላለማዊ ፍቅሩን የጠበቀ የጌታዬ የአብርሃም አምላክ יהוה ይመስገን፤ በቀጥታ መርቶ ወደ ጌታዬ ወንድሞች ቤት ያመጣኝ እርሱ ነው” አለ፡፡",
      "28": "ልጅትዋ ወደ ቤት ሮጣ ሄደችና የሆነውን ሁሉ ለእናትዋና ከእርስዋ ጋር ላሉት ሁሉ ነገረቻቸው፡፡",
      "29": "ርብቃ ላባ የተባለ ወንድም ነበራት፤ እርሱ የአብርሃም አገልጋይ ወደ አለበት ውሃ ጉድጓድ እየሮጠ ሄደ፡፡",
      "30": "ላባ ወደ ሰውየው የሄደው እህቱ በጆሮዋ ያደረገችውን ጉትቻና በእጆችዋ ላይ ያደረገቻቸውን አንባሮች ስላየና ርብቃ ሰውየው ያላትን ስትናገር ስለሰማም ነው፡፡ እርሱም በውሃው ጉድጓድ አጠገብ ከግመሎቹ ጋር ቆሞ አገኘው፡፡",
      "31": "ስለዚህ ላባ “አንተ יהוה የባረከህ ሰው፤ ና ወደ ቤት እንሂድ፤ በውጭ የቆምከው ለምንድን ነው? በቤታችን ለአንተ ማረፊያ ስፍራ አለ፤ ለግመሎችህም ማደሪያ የተዘጋጀ ቦታ አለ” አለው፡፡",
      "32": "ከዚህ በኋላ ሰውየው ወደ ቤት ሄደ፤ ላባም በግመሎቹ ላይ የነበረውን ጭነት አራግፎ ገለባና ድርቆሽ አቀረበላቸው፤ ቀጥሎም የአብርሃም እገልጋይና አብረውት የነበሩት ሰዎች እግራቸውን የሚታጠቡበት ውሃ አመጣላቸው፡፡",
      "33": "ገበታ በቀረበ ጊዜ ሰውየው “የተላክሁበትን ጉዳይ ከመናገሬ በፊት እህል አልቀምስም” አለ፡፡ ላባም “ይሁን ተናገር” አለው፡፡",
      "34": "እርሱም “እኔ የአብርሃም አገልጋይ ነኝ፤",
      "35": "יהוה ጌታዬን እጅግ ባርኮታል፤ ባለጸጋም አድርጎታል፤ ብዙ የበግ፣ የፍየልና የከብት መንጋ፣ ብርና ወርቅ፤ ወንዶችና ሴቶች አገልጋዮች፣ ግመሎችና አህዮች ሰጥቶታል፡፡",
      "36": "የጌታዬ ሚስት ሣራ በእርጅናዋ ዘመን ወንድ ልጅ ወልዳለታለች፤ ጌታዬም ያለውን ሀብት ሁሉ ለዚሁ ልጅ አውርሶታል፡፡",
      "37": "-38ጌታዬ አብርሃም “እኔ በመካከላቸው ከምኖረው ከከነዓናውያን ሴቶች ልጆች መካከል ለልጄ ሚስት እንዳታጭለት፤ ነገር ግን ወደ አባቴ ቤተሰብና ወደ ዘመዶቼ ሄደህ ለልጄ ሚስት እጭለት” ሲል በመሃላ ቃል ኪዳን አስግቦኛል፡፡",
      "39": "እኔም ጌታዬን “ልጅቷ ከእኔ ጋር ለመምጣት ፈቃደኛ ባትሆንስ ምን ላድርግ?” ብዬ ጠየቅሁት፡፡",
      "40": "እርሱም እንዲህ አለኝ “ዘወትር የማገለግለው יהוה መልአኩን ከአንተ ጋር ይልካል፤ ጉዞህ የተቃና እንዲሆን ያደርጋል፤ በዚህ ሁኔታ አንተም ከአባቴ ቤተሰብና ከዘመዶቼ መካከል ለልጄ ሚስት ልታጭልት ትችላለህ፤",
      "41": "ከመኃላ ነጻ የምትሆነው ወደ ዘመዶቼ ሄደህ እነርሱ ልጅትዋን አንሰጥም ብለው የከለከሉህ እንደሆን ብቻ ነው፡፡”",
      "42": "ከዚህም በኋላ ዛሬ ወደ ውሃው ጉድጓድ ስመጣ እንዲህ ብዬ ጸለይሁ “የጌታየ የአብርሃም አምላክ יהוה ሆይ! እባክህ የመጣሁበት ጉዳይ እንዲቃና አድርግልኝ፤",
      "43": "እነሆ በዚህ ውሃ ጉድጓድ አጠገብ ቆሜአለሁ፤ አንዲት ልጃገረድ ውሃ ልትቀዳ ስትመጣ፤ “እባክሽ ከእንስራሽ ጥቂት ውሃ አጠጪኝ” ብዬ እጠይቃታለሁ፤",
      "44": "እርስዋም “እሺ ጠጣ፤ ለግመሎችህም እቀዳላቸዋለሁ” የምትለኝ ብትሆን፤ ለጌታዬ ልጅ ሚስት እንድትሆን አንተ የመረጥሃት እርስዋ ትሁን፡፡",
      "45": "የህሊና ፀሎቴን ገና ሳልጨርስ ርብቃ እንስራ ተሸክማ ብቅ አለች፤ ወደ ጉድጓዱም ሄዳ ውሃ ቀዳች፤ እኔም “እባክሽ ውሃ አጠጪኝ” አልኳት፡፡",
      "46": "እርስዋም እንስራዋን በፍጥነት ከጀርባዋ አወረደችና ዘንብል አድርጋ “እሺ ጠጣ ግመሎችህንም አጠጣልሃለሁ” አለችኝ፤ ስለዚህ እኔም ጠጣሁ፤ ብመሎቼንም አጠጣችልኝ፡፡",
      "47": "እኔም “የማን ልጅ ነሽ?” ብዬ ጠየኳት፡፡ እርሷም “የባቱኤል ልጅ ነኝ፤ የባቱኤል አባት ናኮር እናቱም ሚልካ ይባላሉ” አለችኝ፡፡ ከዚህ በኋላ ጉትቻ በጆሮዋ ላይ፤ አምባሮቹንም በእጆችዋ ላይ አደረግሁላት፤",
      "48": "ከዚህ በኋላ በጉልበቴ ተንበርክኬ ለአምላኬ ሰገድኩ፤ የጌታዬን የአብርሃምን አምላክ አመሰገንሁ፤ ምክንያቱም ለጌታዬ ልጅ ሚስት የምትሆነዋን ሴት ወዳገኘሁበት ወደ ጌታዬ ወንድም ቤት በቀና መንገድ የመራኝ እርሱ ነው፡፡",
      "49": "እንግዲህ የጌታዬን ዐደራ በእውነት ተቀብላችሁ እርሱን ደስ ለማሰኘት የምትፈቅዱ እንደሆን ንገሩኝ፤ የማትፈቅዱም እንደሆን ንገሩኝ፤ እኔም አምላኬ ወደሚመራኝ እሄዳለሁ፡፡”",
      "50": "ላባና ባቱኤልም “ይህ ነገር ከአምላክ የመጣ ስለሆነ መከልከል አንችልም፤",
      "51": "ርብቃ ይህችውልህ እነሆ ይዘሃት ሂድ አምላክ ራሱ እንደተናገረው ለጌታህ ልጅ ሚስት ትሁን” አሉት፡፡",
      "52": "የአብርሃም አገልጋይ ይህን በሰማ ጊዜ በጉልበቱ ተንበርክኮ ለיהוה ሰገደ፤",
      "53": "ከወርቅና ከብር የተሠሩ ጌጣጌጦችን፤ እንዲሁም ልብስ አውጥቶ ለርብቃ ሰጣት ለወንድምና ለእናትዋም በጣም ውድ የሆኑ ስጦታዎችን አውጥቶ ሰጣቸው፡፡",
      "54": "ከዚህ በኋላ የአብርሃም አገልጋይና አብረውት የነበሩ ሰዎች በልተው ጠጥተው እዚያው አደሩ፤ ጠዋት በተነሱ ጊዜ የአብርሃም አገልጋይ “እንግዲህ ወደ ጌታዬ እንድመለስ ፍቀዱልኝ” አለ፡፡",
      "55": "ነገር ግን የርብቃ ወንድም እና እናትዋ “ልጅትዋ ዐሥር ቀን ያህል ከእኛ ጋት ትቆይ ከዚያ በኋላ ከአንተ ጋር ልትሄድ ትችላለች” አሉት፡፡",
      "56": "እርሱ ግን “እባካችሁ አታቆዩኝ יהוה የመጣሁበትን ጉዳይ ስላቃናልኝ ቶሎ ብዬ ወደ ጌታዬ ልመለስ” አላቸው፡፡",
      "57": "እነርሱም “እስቲ ልጅቷን እንጥራና እርስዋ የምትለውን እንስማ” አሉ፡፡",
      "58": "ስለዚህ ርብቃን ጠሩና “ከዚህ ሰው ጋር መሄድ ትፈልጊያለሽን?” ብለው ጠየቋት፡፡ እርስዋም “አዎ እሄዳለሁ” አለች፡፡",
      "59": "ስለዚህ ርብቃ ሞግዚትዋን አስከትላ፤ ከአብርሃም አገልጋይ ጋር እንድትሄድ ፈቀዱላት፡፡",
      "60": "“አንቺ እህታችን የብዙ ሺ ሕዝብ እናት ሁኚ፤ ዝርያዎችሽም የጠላቶችሽን ከተሞች ይውረሱ” ብለው መረቋት፡፡",
      "61": "ከዚህ በኋላ ርብቃ ከተከታዮቿ ጋር ለመሄድ ተነሳች፤ በግመሎች ላይ ተቀምጠው ከአብርሃም አገልጋይ ጋር ለመሄድ ተዘጋጁ፡፡ በዚህ ዐይነት የአብርሃም አገልጋይ ርብቃን ይዞ ሄደ፡፡",
      "62": "በዚህ ጊዜ ይስሐቅ “ብኤር ላሃይ ሮኢ ወይም የሚያየኝ ህያው አምላክ” የተባለው ኩሬ ወዳለበት በረሐ መጥቶ በኔጌብ ተቀምጦ ነበር፡፡",
      "63": "ከዕለታት አንድ ቀን ወደ ማታ ጊዜ እያሰላሰለ በመስክ ውስጥ ሲዘዋወር ሳ፤ ግመሎች ሲመጡ በሩቅ ተመለከተ፡፡",
      "64": "ርብቃ ይስሐቅን ባየች ጊዜ ከግመሏ ወረደችና፤",
      "65": "“ያ በመስክ ውስጥ ወደ እኛ የሚመጣው ሰው ማን ነው?” ስትል የአብርሃምን አገልጋይ ጠየቀችው፡፡ አገልጋዩም “እርሱ ጌታዬ ነው” አላት፡፡ ስለዚህ በፍጥነት በሻሽ ፊትዋን ሰፈነች፡፡",
      "66": "አገልጋዩም ያደረገውን ነገር ሁሉ ለይስሐቅ ነገረው፡፡",
      "67": "ከዚህ በኋላ ይስሐቅ እናቱ ሣራ ትኖርበት ወደነበረው ድንኳን ርብቃን ይዟት ገባ፤ ሚስትም ሆነችው፤ ይስሐቅ ርብቃን ወደዳት፤ በእናቱ ሞት ከደረሰበትም ሐዘን በዚህ ሁኔታ ተጽናና፡፡"
    },
    "Chapter 25": {
      "1": "አብርሃም ቀጡራ የምትባል ሌላ ሚስት አገባ፤",
      "2": "እርስዋም ዚምራንን፣ ዮቅሻንን፣ መዳንን፣ ምድያምን፣ ዩሽባቅንና ሹሃንን ወለደችለት፡፡",
      "3": "ዮቅሻንም ሳባንና ደዳንን ወለደ፤ የደዳንም ዝርያዎች አሹራውያን፣ ሌጡሻውያንና ሌአማውያን ናቸው፡፡",
      "4": "የምድያምም ልጆች ዔፋ፣ ዔፌር፣ ሐኖክ፣ አቢዳዕና ኤልዳዓ ናቸው፤ እነዚህ ሁሉ የቀጡራ ዝርያዎች ናቸው፡፡",
      "5": "አብርሃም ያለውን ሃብት ሁሉ ለይስሐቅ አወረሰው፤",
      "6": "ከሌሎች ሴቶች የተወለዱትም ልጆች ገና በሕይወት ሳለ ስጦታ ሰጣቸው፤ ከዚህ በኋላ እነዚህ ሌሎች ልጆች ከይስሐቅ ርቀው ወደ ምሥራቅ አገር እንዲሄዱ አደረጋቸው፡፡",
      "7": "የአብርሃም ዕድሜ በአጠቃላይ መቶ ሰባ አምስት ነበር፤",
      "8": "በዚህም ዓይነት አብርሃም በቂ ዕድሜ አግኝቶ ካረጀ በኋላ ሞተ፤",
      "9": "ልጆቹ ይስሐቅና እስማኤል ማክጴላ በተባለ ዋሻ ቀበሩት፤ ይህም ዋሻ ከመምሬ በስተምሥራቅ በሒታዊው በጾሐር ልጅ በኤፍሮን እርሻ ውስጥ የሚገኘው ነው፤",
      "10": "እርሱም አብርሃም ከሂታውያን ላይ የገዛው መቃብር ቦታ ነው፤ በዚህ ዐይነት አብርሃም ሚስቱ ሣራ በተቀበረችበት ዋሻ ተቀበረ፡፡",
      "11": "አብርሃም ከሞተ በኋላ ልጁን ይስሐቅን አምላክ ባረከው፤ ይስሐቅም “ብኤርላሐይ ሮኢ ወይም የሚያየኝ ሕያው አምላክ” ተብሎ በሚጠራው ኩሬ አጠገብ ይኖር ነበር፡፡",
      "12": "የሣራ አገልጋይ ግብፃዊቷ አጋር ለአብርሃም የወለደችለት እስማኤል፤",
      "13": "ከዚህ በታች በዕድሜአቸው ቅደም ተከተል ተራ የተዘረዘሩትን ልጆች ወለደ፤ እነርሱም ነባዮት፣ ቄዳር፣ አድብኤል፣ ሚብሳም፣",
      "14": "ሚሽማዕ፣ ዱማ፣ ማሳ፣",
      "15": "ሐዳድ፣ ቴማ፣ ይጡር፣ ናፊሽና ቄድማ ናቸው፡፡",
      "16": "እነዚህ የእስማኤል ልጆች ለዐሥራ ሁለት ነገዶች ቅድመ አያቶች ነበሩ፤ ስማቸውም በኖሩባቸው ከተሞችና ስፍራዎች ሲጠራ ይኖራል፡፡",
      "17": "እስማኤል መቶ ሠላሳ ሰባት ዓመት ሲሆነው ሞተ፤",
      "18": "የእስማኤል ዝርያዎች ከግብፅ በስተምሥራቅ ወደ አሶር በምትወስደው መንገድ በሐዊላና በሹር መካከል ይኖሩ ነበር፤ የኖሩትም ከሌሎች የአብርሃም ዝርያዎች ጋር በጥላቻ ተራርቀው ነበር፡፡",
      "19": "የአብርሃም ልጅ የይስሐቅ ታሪክ ይህ ነው፤ አብርሃም ይስሐቅን ወለደ፡፡",
      "20": "ይስሐቅ የባቱኤልን ልጅ ሲያገባ አርባ ዓመት ሆኖት ነበር፤ የርብቃ አባት ባቱኤልና ወንድምዋ ላባ በመስጴጦምያ የሚሆሩ ሶርያውያን ነበሩ፤",
      "21": "ርብቃ መኻን ስለነበረች ይስሐቅ ስለእርስዋ ወደ יהוה ፀለየ፤ יהוהም ፀሎቱን ስለሰማ ርብቃ ፀነሰች፤",
      "22": "የተፀነሱትም መንትያዎች ስለነበሩ እርስ በርሳቸው በማሕፀኗ ውስጥ ይጋፉ ነበር፤ እርስዋም “ይህ ዓይነት ነገር ለምን ደረሰብኝ” በማለት ወደ יהוה ለመፀለይ ተነሳሳች፡፡",
      "23": "יהוהም “በማሕፀንሽ ያሉት ሁለት ሕዝቦች ናቸው፤ እርስ በርሳቸው የማይስማሙ ሁለት ወገኖች ትወልጃለሽ፤ አንዱም ከሌላው የበረታ ይሆናል፤” አላት",
      "24": "የመውለጃዋም ሰዓት በደረሰ ጊዜ ሁለት ወንዶች ልጆች ወለደች፡፡",
      "25": "የመጀመሪያው ልጅ መልኩ ቀይ ሰውነቱ ጠጉራም ነበር፤ ስለዚህ ዔሳው ተባለ፡፡",
      "26": "ሁለተኛው ልጅ ሲወለድ የኤሳውን ተረከዝ ይዞ በመውጣቱ ያዕቆብ ተባለ፤ ልጆቹ በተወለዱ ጊዜ ይስሐቅ ስልሳ ዓመት ሆኖት ነበር፡፡",
      "27": "ሁለቱም ልጆች አደጉ፤ ዔሳው በዱር መዋል የሚወድ ብልህ አዳኝ ሆነ፤ ያዕቆብ ግን በቤት መዋል የሚወድ ጭምት ሰው ነበር፡፡",
      "28": "ይስሐቅ ዔሳውን ይወድ ነበር፤ ምክንቱም ዔሳው እያደነ ሥጋ ያበላው ነበር፡፡ ርብቃ ግን ያዕቆብን ትወድ ነበር፡፡",
      "29": "ከእለታት አንድ ቀን ያዕቆብ ቀይ የምስር ወጥ በመሥራ ላይ እንዳለ ዔሳው ከአደን መጣ፤ በጣም ርቦት ነበር፤",
      "30": "ስለዚህም ያዕቆብን “ከዚህ ቀይ ወጥ ስጠኝ” አለው፡፡ ኤዶም የተባለውም በዚህ ምክንያት ነበር፡፡",
      "31": "ያዕቆብም “መጀመሪያ ብኩርናህን ሽጥልኝ” አለው፡፡",
      "32": "ዔሳውም “እኔ በረሐብ መሞቴ ነው፤ ታዲያ ብኩርና ምን ያደርግልኛል?” አለው፡፡",
      "33": "ያዕቆብም “እንግዲያውስ ብኩርናህን እንደምትሸጥልኝ መጀመሪያ ማልልኝ” አለው፡፡ ስለዚህ ዔሳው ምሎ ብኩርናውን ለያዕቆብ ሸጠ፡፡",
      "34": "ከዚህ በኋላ ያዕቆብ የምሥሩን ወጥ በእንጀራ አድርጎ ሰጠው፤ ዔሳውም ከበላና ከጠጣ በኋላ ተነስቶ ሄደ፤ በዚህ ዓይነት ዔሳው ብኩርናውን በመናቅ አቃለላት፡፡"
    },
    "Chapter 26": {
      "1": "በአብርሃም ዘመን ከደረሰው ረሃብ ሌላ ዳግመኛ ረሃብ በምድር ላይ መጣ፤ በዚህ ምክንያት ይስሐቅ የፍልስጥኤማውያን ንጉሥ አቢሜሌክ ወዳለበት ወደ ገራር ሄደ፤",
      "2": "በዚያም יהוה ለይስሐቅ ተገለጠለትና እንዲህ አለው፤ “ወደ ግብፅ አገር አትሂድ፤ እንድትኖርበት በምነግርህ በዚህ ምድር ተቀመጥ፤",
      "3": "እዚሁ ኑር፤ እኔም ከአንተ ጋር እሆናለሁ፤ እባርክሃለሁም፤ ይህን ምድር ለአንተና ለዝርያዎችህ እሰጣለሁ፤ በዚህ ዓይነት ለአባትህ ለአብርሃም የገባሁትን ቃል ኪዳን እፈጽማለሁ፤",
      "4": "ዘርህን እንደ ሰማይ ከዋክብት አበዛዋለሁ፤ ይህንንም ሁሉ ምድር አወርሳቸዋለሁ፤ የዓለም ሕዝቦች ሁሉ በዘርህ ይባረካሉ፡፡",
      "5": "አንተን የምባርክበትም ምክንያት አባትህ አብርሃም ለእኔ ታዛዥ በመሆን የሰጠሁትን ሕግና ሥርዓት ሁሉ ስለጠበቀ ነው፡፡",
      "6": "ስለዚህ ይስሐቅ መኖሪያውን በገራር አደረገ፤",
      "7": "የዚያ አገር ሰዎችም ስለ ርብቃ “ምንህ ናት ብለው በጠየቁት ጊዜ “እህቴ ናት” አላቸው፤ ይህንንም ያለበት ምክንያት፤ ርብቃ በጣም ቆንጆ ስለነበረች የዚያ አገር ሰዎች በእርስዋ ሰበብ እንዳይገድሉት በመፍራ ነው፡፡",
      "8": "ይስሐቅ እዚያ አገር ብዙ ጊዜ ከቆየ በኋላ የፍልስጥኤም ንጉሥ አቤሜሌክ በመስኮት ወደ ውጭ ሲመለከት ይስሐቅና ርብቃ እንደባልና ሚስት በመዳራት ሲጫወቱ አየ፤",
      "9": "ስለዚህ አቤሜሌክ ያስሐቅን አስጠርቶ “ለካስ ርብቃ ሚስትህ ናት? ታዲያ እህቴ ናት ያልከው ለምንድን ነው?” ሲል ጠየቀው፡፡ እርሱም “ሚስቴ ናት ያልኩ እንደሆን ሰዎች ይገድሉኛል ብዬ ስለፈራሁ ነው” በሎ መለሰ፡፡",
      "10": "አቤሜሌክም “ይህ በእኛ ላይ ያደረከው ነገር ምንድን ነው? ከእኛ ሰዎች አንዱ በቀላሉ ሚስትህነ ለመድፈር በቻለ ነበር፤ እኛንም ኃጢአተኞች ልታደርገን ነበር፤”",
      "11": "ቀጥሎም “ይህን ሰው ወይም ሚስቱን የሚነካ ሰው በሞት ይቀጣል” የሚል ማስጠኝቀቂያ ለህዝቡ ሰጠ፡፡",
      "12": "ይስሐቅ በዚያች ምድር ዘርን ዘራ፤ יהוה ስለባረከውም በዚያኑ ዓመት መቶ እጥፍ አመረተ፤",
      "13": "ሀብት በሃብት ላይ እየተጨመረለት ስለሄደ እጅግ ባለጠጋ ሆነ፡፡",
      "14": "ብዙ የበግና የከብት መንጋ እንዲሁም አገልጋዮች ስለነበሩት ፍልስጥኤማውያን ቀኑበት፤፤",
      "15": "ስለዚህ የይስሐቅ አባት አብርሃም በሕይወት በነበረበት ዘመን የእርሱ አገልጋዮች ቆፍረዋቸው የነበሩትን የውሃ ጉድጓዶች ሁሉ አፈር ሞልተው ደፈኑአቸው፡፡",
      "16": "በዚያን ጊዜ አቢሜሌክ ይስሐቅን “ኀይልህ ከእኛ ይልቅ እየበረታ ስለሄደ፤ አገራችንን ለቀህ ውጣ” አለው፡፡",
      "17": "በዚህ ምክንያት ይስሐቅ ያንን ቦታ ለቆ በገራር ሸለቆ ውስጥ ሰፈረ፤ እዚያም ተቀመጠ፡፡",
      "18": "አብርሃም በሕይወት ሳለ አስቆፍሮአቸው የነበሩትንና አብርሃም ከሞተ በኋላ ግን ፍልስጥኤማውያን የደፈኑአቸውን የውሃ ጉድጓዶች እንደገና እንዲቆፈሩ አደረገ፤ አባቱ ባወጣላቸው ስሞችም ጠራቸው፡፡",
      "19": "የይስሐቅ አገልጋዮች በሸለቆው ውስጥ የውሃ ጉድጓድ ቆፈሩና ጥሩ የምንጭ ውሃ አገኙ፤",
      "20": "የገራር እረኞች ግን “ይህ ውሃ የእኛ ነው” በማለት ከይስሐቅ እረኞች ጋር ተጣሉ፡፡ በዚህ ምክንያት ይስሐቅ ጉድጓዱን “ዔሤቅ” ብሎ ሰየመው፡፡",
      "21": "የይስሐቅ አገልጋዮች ሌላ የውሃ ጉድጓድ ቆፈሩ፤ በዚህኛውም ጉድጓድ ምክንያት ሌላ ጠብ ተነሣ፤ ስለዚህ ይህን ጉድጓድ “ስጥና” ብሎ ሰየመው፡፡",
      "22": "ከዚያም እልፍ ብሎ ሌላ የውሃ ጉድጓድ ቆፈረ፤ በዚህኛው ውሃ ጉድጓድ ምክንያ ምንም ጠብ ስላልተነሳ “እነሆ አሁን יהוה ሰፊ ቦታ ሰጠን በምድር ላይም እንበዛለን፤ ሲል ያንን ቦታ “ረሖቦት” ብሎ ሰየመው፡፡",
      "23": "ከዚህ በኋላ ይስሐቅ ወደ ቤርሳቤህ ወጣ፤",
      "24": "በዚያን ሌሊት יהוה ተገለጠለትና “እኔ የአባትህ የአብርሃም አምላክ ነኝ፤ እኔ ከአንተ ጋር ስለሆንኩ አትፍራ! ለአገልጋዬ ለአብርሃም በገባሁት ቃለ ኪዳን መሠረት እባርክሃለሁ፤ ዘርህንም አበዛዋለሁ” አለው፡፡",
      "25": "ይስሐቅ በዚይ መሠዊያ ሠራና ለአምላኩ ሰገደ፤ መኖሪያውንም እዚያ አደረገ፤ አገልጋዮቹም ሌላ ጉድጓድ ቆፈሩ፡፡",
      "26": "አቢሜሌክ ከአማካሪው ከአሁዘትና ከሠራዊቱ አዛዥ ከፊኮል ጋር ይስሐቅን ለመጎብኘት ከገራር መጣ፤",
      "27": "ስለዚህ ይስሐቅ “ከዚህ በፊት ጠልታችሁኝ ከአገራችሁ እንድወጣ አድርጋችሁኛል ታድያ አሁን ልትጎበኙኝ የመጣችሁት ለምንድን ነው?” አላቸው፡፡",
      "28": "እነርሱም እንዲህ ሲሉ መለሱለት፤ “יהוהካንተ ጋር መሆኑን በግልጥ አውቀናል፤ ስለዚህ በእኛና በአንተ መካከል በአላም ለመኖር የሚያስችል ስምምነት በመሃላ ለመፈፀም አስበናል፤ በዚህም መሠረት ቃል ኪዳን እንድትገባልን የምንፈልገው፤",
      "29": "በእኛ ላይ ምንም ዓይነት በደል እንዳታደርስብን ነው፤ ምክንያቱም እኛ በአንተ ላይ ምንም ግፍ አልሠራንም ዘወትር መልካም አደረግንልህ እንጂ ክፉ አላደረግንብህም፤ ከአገራችንም የወጣኸው በሰላም ነው፤ አሁንም יהוה ባርኮሃል፡፡",
      "30": "ከዚህ በኋላ ይስሐቅ ግብዣ አደረገላቸው፤ እነርሱም በሉ ጠጡ፡፡",
      "31": "በማግሥቱ ጠዋት በማለዳ ተነሱና ተማማሉ፤ ይስሐቅ ካሰናበታቸው በኋላም በሰላም ሄዱ፡፡",
      "32": "በዚያኑ ቀን የይስሐቅ አገልጋዮች መጥተው ስለ ቆፈሩት ጉድጓድ ለይስሐቅ ነገሩት፤ “ውሃ አገኘን” ብለውም አበሠሩት፡፡",
      "33": "እርሱም የውሃውን ጉድጓድ “ሳቤህ” ብሎ ጠራው፤ ስለዚህም የከተማይቱ ስም እስከ ዛሬ “ቤርሳቤህ” ተብሎ ይጠራል፡፡",
      "34": "ዔሳው አርባ ዓመት ሲሆነው የብኤሪን ልጅ ዮዲትንና የኤሎንን ልጅ ባሴማትን አገባ፤ ሁለቱም ሂታውያን ነበሩ፡፡",
      "35": "ይህም ጋብቻ ይስሐቅንና ርብቃን ሲያሳዝናቸው ይኖር ነበር፡፡"
    },
    "Chapter 27": {
      "1": "ይስሐቅ አርጅቶ ዐይኖቹም ታውረው ነበር፤ ታላቁን ልጁን ኤሳውን “ልጄ ሆይ!” ብሎ ጠራው፤ ልጁም “እነሆ አለሁ” አለ፡፡",
      "2": "ይስሐቅም እንዲህ አለው፤ “እንደምታየኝ አርጅቻለሁ፤ የምሞትበትንም ቀን አላውቅም፤",
      "3": "ስለዚህ የምታድንበትን ቀስትና ፍላጻ ያዝ፤ ወደ ዱር ሂድና አውሬ አድነህ ሥጋ አምጣልኝ፤",
      "4": "ልክ እንደምወደው አድርገህ የጣፈጠ ምግብ ሥራልኝ፤ ከበላሁም በኋላ ከመሞቴ በፊት የመጨረሻ ምርቃቴን እሰጥሃለሁ፡፡”",
      "5": "ይስሐቅ ለልጁ ለኤሳው የሚለውን ሁሉ ርብቃ ትሰማ ነበር፤ ስለዚህ ኤሳው ወደ አደን ከሄደ በኋላ፤",
      "6": "ርብቃ ልጇን ያዕቆብን “አባትህ ኤሳውን እንዲህ ሲለው ሰማሁ፤",
      "7": "አውሬ አድነህ ሥጋ አምጣልኝ፤ ልክ እንደምወደው አርደርገን የጣፈጠ ምግብ ሥራልኝ፤ ሳልሞትም በአምላኬ ፊት እመርቅሃለሁ፤",
      "8": "አሁንም ልጄ ሆይ! የምነግርህን አድምጥ፤ የማዝህንም አድርግ፤",
      "9": "አባትህ እንደሚወደው ጥሩ ምግብ አጣፍጨ እንድሠራለት ወደ መንጋዎች ሂድና ሁለት የሰቡ የፍየል ጥቦቶች አምጣልኝ፤",
      "10": "አንተም ያዘጋጀሁትን ምግብ እንዲበላ ለአባትህ ወስደህ ታቀርብለታለህ፤ በዚህ ዓይነት አባትህ ከመሞቱ በፊት ይመርቅሃል፡፡”",
      "11": "ያዕቆብ ግን እናቱን ርብቃን “የወንድሜ የዔሳው ገላ ጠጉራም ነው፤ የእኔ ገላ ግን ምንም ጠጉር የሌለው ለስላሳ ነው፤",
      "12": "ምናልባት አባቴ ቢዳስሰኝና እንዳታለልኩት ቢያውቅ በምርቃት ፈንታ እርግማን እንደማተርፍ ታውቂ የለምን?” አላት፡፡",
      "13": "እናቱም “ልጄ ሆይ! የአንተ እርግማን በእኔ ላይ ይሁን! አሁንም እንደነገርኩህ አድርግ ሄደህ ጠቦቶቹን አምጣልኝ” አለችው፡፡",
      "14": "ስለዚህ ሄዶ ጠቦቶቹህ አመጣላት፤ እርስዋም ልክ አባቱ እንደሚወደው አድርጋ ጥሩ ወጥ ሠራች፤",
      "15": "የታላቁ ልጅዋን የዔሳውን ልብስ ከተቀመጠበት ቦታ አውጥታ ለያዕቆብ አለበሰችው፡፡",
      "16": "የፍየሎቹንም ቆዳ በክንዶቹ ላይና ጠጉር በሌለበት በአንገቱ ላይ አለበሰችው፡፡",
      "17": "ያዘጋጀችውም ጥሩ ወጥ ከጋገረችው እንጀራ ጋር ለልጅዋ ለያዕቆብ ሰጠችው፡፡",
      "18": "ያዕቆብም ወደ አባቱ ሄደና “አባባ” አለው፤ እርሱም “እነሆ አለሁ፤ ለመሆኑ አንተ የትኛው ልጄ ነህ?” አለ፡፡",
      "19": "ያዕቆብም “የበኩር ልጅህ ዔሳው ነኝ፤ እነሆ እንዳዘዘከኝ አድርጌአለሁ፤ እንድትመርቀኝ እስቲ ቀና በልና ያመጣሁልህን የአደን ሥጋ ተመገብ” አለው፡፡",
      "20": "ይስሐቅም “ልጄ ሆይ! እንዴት በቶሎ ለማግኘት ቻልክ?” አለው።ያዕቆብም “አምላክህ יהוה ስለረዳኝ በቶሎ ለማግኘት ቻልኩ” አለው፡፡",
      "21": "ይስሐቅም “እስቲ ወደ እኔ ቀረብ በልና ልዳብስህ አለው፤ በእርግጥ አንተ ዔሳው ነህን?” አለው፡፡",
      "22": "ያዕቆብም ወደ አባቱ ተጠጋ፤ አባቱም ዳሰሰውና “ድምፅህ የያዕቆብን ድምፅ ይመስላል፤ ክንድህ ግን የዔሳውን ክንድ ይመስላል” አለው፡፡",
      "23": "ክንዶቹ እንደ ዔሳው ክንዶች ጠጉራም ስለነበሩ ይስሐቅ ያዕቆብን ለይቶ ማወቅ አልቻለም፤ ሊመርቀው ከተዘጋጀ በኋላ፤",
      "24": "“በእርግጥ አንተ ልጄ ዔሳው ነህን?” ሲል እንደገና ጠየቀው፤ እርሱም “አዎ ነኝ” አለ፡፡",
      "25": "ይስሐቅም “ልጄ! በል ከአደንከው ሥጋ አቅርብልኝ፤ ከበላሁም በኋላ እመርቅሃለሁ” አለው።ያዕቆብም ምግቡን አቀረበለት፤ የወይን ጠጅም እንዲጠታ አመጣለት፡፡",
      "26": "ከዚህ በኋላ አባቱ ይስሐቅ “ልጄ ሆይ! ቀረብ በልና ሳመኝ” አለው፡፡",
      "27": "ያዕቆብም ቀርቦ ሳመው፡፡ ይስሐቅ የያዕቆብን ልብስ ባሸሸተ ጊዜ እንዲህ ሲል መረቀው፤“እነሆ የልጄ መልካም ሽታ አምላኩ እንደባረከው የእርሻ ሽታ ነው፤",
      "28": "יהוה ከሰማይ የሚያረሰርስ ጠል ይስጥህ፤ ምድርህን ያለምልምልህ፤ እህልህንና የወይን ጠጅህን ያብዛልህ፤",
      "29": "መንግሥታት ይገዙልህ፤ ሕዝቦችም ያገልግሉህ፤ በወንድሞችህ ሁሉ ላይ አለቃ ሁን፤ የእናትህም ልጆች ይስገዱልህ፤ የሚረግሙህ የተረገሙ ይሁኑ፤ የሚመርቁህም የተመረቁ ይሁኑ፡፡”",
      "30": "ይስሐቅ ያዕቆብን መርቆ እንዳበቃና ያዕቆብም ከአባቱ ፊት እንደወጣ ወዲያው ዔሳው ከአደን ተመልሶ መጣ፡፡",
      "31": "እርሱም በበኩሉ የጣፈጠ ወጥ ለአባቱ አቀረበለትና “አባቴ ሆይ! እንድትመርቀኝ እስቲ ቀና ብለህ ካመጣሁልህ የአደን ሥጋ ብላ” አለው፡፡",
      "32": "ይስሐቅም “አንተ ማን ነህ?” አለው።እርሱም “እኔ የበኩር ልጅህ ዓሳው ነኝ” አለ፡፡",
      "33": "ይስሐቅም እጅግ ደንግጦ እየተንቀጠቀጠ “ታዲያ አውሬ አድኖ ያመጣልኝ ማን ነበር? ልክ አንተ ከመምጣትህ በፊት ተመገብሁ፤ የመጨረሻ ምርቃቴንም ሰጠሁት፤ ምርቃቱም የእርሱ ሆኖ ይኖራል” አለው፡፡",
      "34": "ዓሳው ይህን በሰማ ጊዜ ድምፁን ከፍ በማድረግ ምርር ብሎ እያለቀሰ “አባቴ ሆይ እኔንም መርቀኝ” አለ፡፡",
      "35": "ይስሐቅም “ወንድምህ መጥቶ እኔን በማታለል የአንተን ምርቃት ወስዶብሃል” አለው፡፡",
      "36": "ዓሳውም “እርሱ እኔን ሲያሰናክለኝ ይህ ሁለተኛው ነው፤ ያዕቆብ መባሉ ተገቢ ነው፤ ከዚህ በፊት ብኩርናዬን ወሰደብኝ፤ አሁን ደግሞ ምርቃቴን ቀማኝ፤ ታዲያ ለእኔ ያስቀረኸው ምንም ምርቃት የለምን? አለው፡፡",
      "37": "ይስሐቅም “ቀደም ብዬ እርሱን የአንተ ጌታ አድርጌዋለሁ፤ ወንድሞቹ ሁሉ የእርሱ አገልጋዮች እንዲሆኑ አድርጌአለሁ፤ ልጄ ሆይ! እንግዲህ ለአንተ ምን ላደርግልህ እችላለሁ? አለው፡፡",
      "38": "ዔሳውም “አባቴ ሆይ! ምርቃትህ አንዲት ብቻ ናትን? እባክህ እኔንም መርቀኝ” እያለ በማልቀስ አባቱን ነዘነዘው፡፡",
      "39": "ይስሐቅም እንዲህ አለው፤“በረከት ከሞላበት ለምለም ምድር ርቀህ ትኖራለህ፤ የሰማይ ጠልም አታገኝም፤",
      "40": "በሰይፍህ ኃይል ትኖራለህ፤ የወንድምህም አገልጋይ ትሆናለህ፤ በተቃወምከው ጊዜ ግን ከእርሱ ጭቆና ትላቀቃለህ፡፡”",
      "41": "አባቱ ስለመረቀው ዔሳው ያዕቆብን አጥብቆ ጠላው፤ በልቡም “አባቴ በቅርብ ቀን ይሞታል፤ ከዚያ በኋላ ወንድሜን እገድለዋለሁ” ብሎ አሰበ፡፡",
      "42": "ነገር ግን ርብቃ የዔሳውን ዕቅድ ስለሰማች፤ ያዕቆብን ጠርታ እንዲህ አለችው፤ “አድምጠኝ፤ ወንድምህ ዔሳው አንተን በመግደል ሊበቀልህ አስቧል፤",
      "43": "አሁንም ልጄ ሆይ! የምልህን አድርግ፤ ተነስተህ በካራን ወደሚኖረው ወደ ወንድሜ ወደ ላባ ሽሽ፤",
      "44": "የወንድምህ ቁጣ እስኪበርድ ድረስ ለጥቂት ጊዜ እዚያው ቆይ፤",
      "45": "ቁጣውም ሲበርድ የደረክበትን ነገር ይረሳል፤ ከዚያ በኋላ ሰው ልኬ አስመጣሃለሁ፤ ሁለታችሁንም በአንድ ቀን ማጣት አልፈልግም፡፡”",
      "46": "ርብቃ ይስሐቅን “ዔሳው ባገባቸው በእነዚህ ሒታውያን ሴቶች ምክንያት መኖሬን ጠላሁት፤ ያዕቆብ ደግሞ ከነዚህ ከሒታውያን ሴቶች አንዲቱን ካገባ ከመኖር ይልቅ ሞቴን እመርጣለሁ” አለችው፡፡"
    },
    "Chapter 28": {
      "1": "ይስሐቅ ያዕቆብን ጠርቶ መረቀው፤ እንዲህም ሲል አዘዘው፤ “ከነዓናዊት ሴት እንዳታገባ፤",
      "2": "ይልቅስ ተነስተህ በመስጴጦምያ ወዳለው ወደ እናትህ አባት ወደ ባቱኤል ቤት ሂድ፤ እዚያም ከአጎትህ ከላባ ሴቶች ልጆች አንዷን አግባ፤",
      "3": "ሁሉን የሚችል አምላክ ይባርክህ፤ ብዙ ልጆችም ይስጥህ፤ የብዙ ሕዝቦችም አባት ያድርግህ፤",
      "4": "አብርሃምን እንደባረከ አንተንና ዘዘርህን ይባርክ፤ ይህንንም ለአብረሃም ሰጥቶት የነበረውንና አንተም ስደተኛ ሆነህ የኖርክበትን ምድር ርስት አድርጎ ይስጥህ፡፡”",
      "5": "በዚህ ሁኔታ ይስሐቅ ያዕቆብን አሰናበተው፤ ያዕቆብም በመስጴጦምያ ወደሚኖረው ወደ ላባ ሄደ፤ ላባ የያዕቆብና የዔሳው እናት ወንድም ነበረ፤ አባቱም ሶርያዊው ባቱኤል ነበር፡፡",
      "6": "ይስሐቅ ያዕቆብን እንደመረቀውና ሚስት እንዲፈልግ ወደ መስጴጦምያ እንደላከው ዔሳው ተረዳ፤ ይስሐቅ ያዕቆብን ሲመርቀው “ከነዓናዊት ሴት እንዳታገባ” ብሎ ያዘዘው መሆኑንም ሰማ፤",
      "7": "ያዕቆብ ለአባቱና ለእናቱ በመታዘዝ ወደ መስጴጦምያ መሄዱንም ተረዳ፤",
      "8": "በዚህም አባቱ ይስሐቅ የከነዓናውያንን ሴቶች እንደማይወድ ዔሳው ተገነዘበ፤",
      "9": "ስለዚህ ከዚህ በፊት ካገባቸው ሌላ በተጨማሪ ወደ አብርሃም ልጅ ወደ እስማኤል ሄዶ ልጁን ማህላትነ አገባ፤ እርሷም የነባዮት እህት ናት፡፡",
      "10": "ያዕቆብ ቤርሳቤህነ ታቶ ወደ ናራን ለመሄድ ተነሣ፤",
      "11": "ፀሐይ በጠለቀች ጊዜ ወደ አንድ ስፍራ መጥቶ ዐረፈ፤ በዚያም አንድ ድንጋይ ተንተርሶ ተኛ፤",
      "12": "በሕልሙም ከመሬት እስከ ሰማይ የሚደርስ መሰላል አየ በመሰላሉም የיהוה መላእክት ወደ ላይ ይወጡና ወደ ታች ይወርዱ ነበር፡፡",
      "13": "יהוהም በአጠገቡ ቆሞ እንዲህ አለው፤ “እኔ የአባትህ የአብርሃምና የይስሐቅ አምላክ ነኝ፤ ለአንተና ለዝርያዎችህ እንዲሆን ይህን የተኛህበትን ምድር እሰጥሃለሁ፡፡",
      "14": "ዘርህን እንደምድር አሸዋ አበዛዋለሁ፤ እነርሱ በሁሉ አቅጣጫ ይዞታቸውን ያስፋፋሉ፤ በአንተና በዘርህ የዓለም ሕዝቦች ሁሉ ይባረካሉ፡፡",
      "15": "አይዞህ እኔ ከአንተ ጋር ነኝ፤ በምትሄድበትም ስፍራ ሁሉ እጠብቅሃለሁ፤ ወደዚህም ምድር በደህና እመልስሃለሁ፤ የገባሁልህን ቃል ኪዳን እፈጽምልሃለሁ፤ ከቶም አልተውህም፡፡”",
      "16": "ያዕቆብም ከእንቅልፉ ነቃና “በእርግጥ יהוה በዚህ ስፍራ አለ፤ እኔ ግን ይህን አላወቅሁም ነበር” አለ፡፡",
      "17": "በጣም ፈርቶም ስለነበር “ይህ እንዴት የሚያስፈራ ቦታ ነው፤ ይህ የአምላካችን ቤት መሆን አለበት፤ ወደ ሰማይ የሚያስገባው በር ይህ ነው” አለ፡፡",
      "18": "ያዕቆብም በማግሥቱ ጠዋት በማለዳ ተነሳ፤ ተንተርሶት የነበረውንም ድንጋይ መታሰቢያ እንዲሆን እንደ ሐውልት አቆመው፤ በላዩ ላይም የወይራ ዘይት አፈሰሰበት፡፡",
      "19": "ያንንም ስፍራ “ቤት ኤል” ብሎ ሰየመው፤ ይህ ስፍራ ከዚያ በፊት ሎዛ እየተባለ ይጠራ ነበር፡፡",
      "20": "ከዚህ በኋላ ያዕቆብ እንዲህ ብሎ ለአምላኩ ተሳለ “ከእኔ ጋር ሆነህ በምሄድበት መንገድ ብትጠብቀኝ፤ የሚያስፈልገኝን ምግብና ልብስ ብትሰጠኝ፤",
      "21": "ወደ አባቴም ቤት በደህና ብትመልሰኝ፤ አንተ አምላኬ ትሆናለህ፤",
      "22": "ይህ ለመታሰቢያነት ያቆምሁት ድንጋይ ወደፊት የአምላኬ ቤት ይሆናል፤ ከምትሰጠኝም ሁሉ ከዐሥር አንዱን ለአንተ እሰጣለሁ፡፡”"
    },
    "Chapter 29": {
      "1": "ያዕቆብ ጉዞውን ቀጥሎ በስተምሥራቅ ወዳለው አገር ደረሰ፤",
      "2": "እዚያም በሜዳ ላይ አንድ የውሃ ጉድጓድ አየ፤ በሦስት የተከፈሉ የበግ መንጋዎች በጉድጓዱ ዙሪያ ነበሩ፤ መንጋዎቹ ውሃ የሚጠጡት ከዚሁ ጉድጓድ ነበር፤ በሦስት የተከፈሉ የበግ መንጋዎች በጉድጓዱ ዙሪያ ነበሩ፤ መንጋዎቹ ውሃ የሚጠጡት ከዚሁ ጉድጓድ ነበር፤ ጉድጓዱም የሚዘጋበት ድንጋይ ትልቅ ነር፤",
      "3": "መንጋዎቹ ሁሉ በዚያ ከተሰበሰቡ በኋላ እነኞቹ ድንጋዩን አንከባለው ከጉድጓዱ ውያ ያጠጡአቸው ነበር፤ መንጋዎቻቸውን ካጠጡ በኋላ ግን ድንጋዩን መልሰው በጉድጓዱ አፍ ላይ ይከድኑታል፡፡",
      "4": "ያዕቆብም እረኞቹን “ወዳጆቼ ሆይ! ከየት ነው የመጣችሁት?” ብሎ ጠየቃቸው፡፡",
      "5": "እነርሱም “እኛ የመጣነው ከካራን ነው” አሉት።እርሱም “የናኮርን ልጅ ላባን ታዉቁታላችሁን?” ብሎ ጠየቃቸው፡፡",
      "6": "እነርሱም “አዎ እናውቀዋለን” አሉት።እርሱም “ለመሆኑ እርሱ ደህና ነውን?” አላቸው።እነርሱም “አዎ ደህና ነው፤ እንዲያውም ልጁ ራሔል ያችውልህ! በጎች እየነዳች በመምጣት ላይ ነች” አሉት",
      "7": "ያዕቆብም “ጊዜው ገና ቀን ነው፤ መንጋዎቻችሁንም ወደ ቤት የምታስገቡበት ሰዓት ገና አልደረሰም፤ ታዲያ ለምን ውሃ አጠጥታችሁ አታሰማሩአቸውም?” አለ፡፡",
      "8": "እነርሱም “እረኞች ሁሉ መንጋዎቻቸውን ይዘው እዚህ ከመሰብሰባቸው በፊት ምንም ማድረግ አንችልም፤ ሁሉም እዚህ ከመጡ በኋላ ግን ድንጋዩን በሕብረት አንከባለን በጎቹን እናጠጣቸዋለን” አሉት፡፡",
      "9": "ያዕቆብም ከእረኞቹ ጋር በመነጋገር ላይ ሳለ ራሔል የአባትዋን በጎች ይዛ ወደዚያ መጣች፤ ምክንያቱም እርስዋ የበጎች እረኛ ነበረች፡፡",
      "10": "ያዕቂብ ያጎቱን የላባን በጎች እየነዳች ስትመጣ ራሔልን ዐይቶ ወደ ጉድጓዱ ሄደ፤ ጉድጓዱ የተከደነበትንም ድንጋይ አንከባሎ በጎቹን አጠጣቸው፡፡",
      "11": "ከዚህ በኋላ ራሔልን ሳማት፤ ከደስታውም ብዛት የተነሳ አለቀሰ፤",
      "12": "“እኔ የአባትሽ እህት የሆነችው የርብቃ ልጅ ነኝ” አላት፡፡ እርሷም ለአባቷ ልትነግር ሮጣ ሄደች፡፡",
      "13": "ላባም የእህቱ ልጅ ያዕቆብ መምጣቱን በሰማ ጊዜ ሊቀበለው ፈጥኖ ሄደ፤ አቅፎ ከሳመውም በኋላ ወደ ቤት አመጣው፤ ያዕቆብ የሆነውን ሁሉ ለላባ ነገረው፤",
      "14": "ላባም “በእርግጥ አንተ ቅርብ የሥጋ ዘመዴ ነህ” አለው፤ ያዕቆብም አንድ ወር ያህል ከአጎቱ ጋር ተቀመጠ፡፡",
      "15": "ላባ ያዕቆብን “ዘመዴ በመሆንህ ብቻ በነፃ ልታገለግለኝ አይገባህም፤ ስለዚህ ምን ያህል ደመወዝ ላስብልህ?” አለው፡፡",
      "16": "ላባ ሁለት ሴቶች ልጆች ነበሩት፤ ታላቂቱ ልያ ታናሽቱ ራሔል ይባሉ ነበር፡፡",
      "17": "ልያ ዓይነ ልም ስትሆን፤ ራሔል ግን ቁመናዋ የሚያምር የደስ ደስ ያላት ነበረች፡፡",
      "18": "ያዕቆብ ራሔልን እጅግ ስለወደዳት “ራሔልን ብትድርልኝ ሰባት ዓመት አገለግልሃለሁ” አለ፡፡",
      "19": "ላባም “ለሌላ ሰው ከምሰጣት ይልቅ ለአንተ ብሰጥህ ይሻለኛል፤ እሺ ተስማምቻለሁ እዚሁ ከእኔ ጋር ኑር” አለው፡፡",
      "20": "ያዕቆብ ራሔልን ለማግባት ሰባት ዓመት አገለገለ፤ ይሁን እንጂ ራሔልን በጣም ይወዳት ስለነበር የቆየበት ቀን ጥቂት ቀን ብቻ መስሎ ታየው፡፡",
      "21": "ከዚህ በኋላ ያዕቆብ ላባን “እነሆ የአገልግሎት ዘመኔ ተፈጽሟል፤ ሚስት እንድትሆነኝ ልጅህን ስጠኝ” አለው፡፡",
      "22": "ላባም የሠርግ ድግስ አዘጋጅቶ በአቅራቢያው የሚገኙትን ሰዎች ሁሉ ጠራ፡፡",
      "23": "ነገር ግን ላባ በራሔል ምትክ ልያን ለያዕቆብ ሰጠው፤ ያዕቆብም ከልያ ጋር የግብረ ሥጋ ግንኙነት አደረገ፡፡",
      "24": "ላባ ሴት አገልጋዩን ዚልፋን አገልጋይዋ እንድትሆን ለልጁ ለልያ ሰጣት፡፡",
      "25": "በማግሥቱ ጠዋት ያዕቆብ አብራው ያደረችው ልያ መሆንዋን ባወቀ ጊዜ ወደ ላባ ሄዶ “ይህ ያደረግኽብኝ ነገር ምንድን ነው? ያገለገልሁህ ራሔልን ለማግኘት አልነበረምን? ታዲያ ለምን አታለልከኝ? አለው፡፡",
      "26": "ላባም “ታላቂቱ ሳትዳር ታናሽቱን መዳር የአገራችን ልማድ አይደለም፤",
      "27": "የልያ ሠርግ ሰባት ቀን እስኪሞላው ድረስ ጠብቅ፤ ከእንግዲህ ወዲህ ሰባት ዓመት የምታገለግለኝ ከሆነ ራሔልን እሰጥሃለሁ” አለው፡፡",
      "28": "ያዕቆብም በነገሩ ተስማማ፤ ከልያ ጋር ሰባት ተሞሽሮ ከቆየ በኋላ ልጁን ራሔልን ለያዕቆብ ዳረለት፡፡",
      "29": "ላባ ሴት አገልጋዩን ባላን አገልጋይዋ እንድትሆን ለልጁ ለራሔል ሰጣት፡፡",
      "30": "ያዕቆብም ከራሔልም ጋር የግብረ ሥጋ ግንኙነት አደረገ፤ ከልያም አብልጦ ወደዳት፤ ከዚያ በኋላ ላባን ሰባት ዓመት አገለገለው፡፡",
      "31": "ልያ የራሔልን ያህል እንዳልተወደደች ፈጣሪ ባየ ጊዜ ልጅ መውለድ እንድትችል ማሕፀንዋን ከፈተላት፤ ራሔል ግን መኻን ሆነች፤",
      "32": "ልያ አርግዛ ወንድ ልጅ ወለደች፤ “አምላኬ መከራየን ተመለከተ፤ ከእንግዲህስ ወዲያ ባሌ ይወደኛል” ስትል ስሙን ሮቤል አለችው፡፡",
      "33": "እንደገና አረገዘችና ሌላ ወንድ ልጅ ወለደች፤ “አምላኬ እንዳልተወደድሁ ሰማ፤ ይህንን ልጅ ደግሞ ሰጠኝ” ስትል ስሙን ስምዖን አለችው፡፡",
      "34": "እንደገና አረገዘችና ሌላ ወንድ ልጅ ወለደች፤ “እንግዲህ ሦስት ወንዶች ልጆች ስለወለድሁለት ባሌ ከእኔ ጋር በፍቅር ይጠመዳል ስትል ስሙን ሌዊ አለችው፡፡",
      "35": "እንደገና አረገዘችና ወንድ ልጅ ወለደች፤ “አሁንስ አምላኬን አመሰግናለሁ” ስትል ስሙን ይሁዳ አለችው፤ ከዚህ በኋላ መውለድ አቋረጠች፡፡"
    },

    "Chapter 30": {
      "1": "ራሔል ለያዕቆብ አንድም ልጅ ያለመውለዷን ባወቀች ጊዜ በእህቷ ቀናችባት፤ ስለዚህ ያዕቆብን \"ልጅ ስጠኝ! አለበለዚያ እሞታለሁ!\" አለችው፡፡",
      "2": "ያዕቆብም ራሔልን ተቆጥቶ \"ልጅ ልሰጥሽና ልከለክልሽ የምችል יהוה መሰልኩሽን?\" አላት፡፡",
      "3": "እርስዋም \"እነሆ አገልጋዬ ባላ እዚህ አለች፤ በእኔ ምትክ ልጅ እንድትወልድልኝ ከእርስዋ ጋር ተኛ! በዚህ ዓይነት በእርስዋ አማካይነት የልጆች እናት እሆናለሁ\" አለችው፡፡",
      "4": "ስለዚህ ባላን እንደ ሚስት አድርጋ ሰጠችው፤ ያዕቆብም ከእርስዋ ጋር የግብረ ሥጋ ግንኙነት አደረገ፡፡",
      "5": "ባላም አረገዘችና ለያዕቆብ ወንድ ልጅ ወለደችለት፡፡",
      "6": "ራሔልም \"יהוה ፈረደልኝ! ፀሎቴን ሰምቶ ወንድ ልጅ ሰጠኝ\" አለች፤ በዚህም ምክንያት ስሙን \"ዳን47\" ብላ ጠራችው፡፡",
      "7": "የራሔል አገልጋይ ባላ ዳግመኛ አረገዘችና ለያዕቆብ ሌላ ወንድ ልጅ ወለደችለት፤",
      "8": "ራሔልም \"ከእህቴ ጋር ብርቱ ትግል ታግዬ አሸነፍኋት\" አለች፤ ስለዚህ ስሙን ንፍታሌም48* ብላ ጠራችው፡፡",
      "9": "ልያም መውለድ እንዳቆመች በተገነዘበች ጊዜ አገልጋይዋን ዚልፋን እነደሚስት አድርጋ ለያዕቆብ ሰጠችው፤",
      "10": "የልያ አገልጋይ ዚልፋ ለያዕቆብ ወንድ ልጅ ወለደችለት፡፡",
      "11": "ልያም \"እንዴት የታደልሁ ነኝ!\" ስትል ስሙን ጋድ49* ብላ ጠራችው፡፡",
      "12": "የልያ አገልጋይ ዚልፋ ለያዕቆብ ሌላ ወንድ ልጅ ወለደችለት፡፡",
      "13": "ልያም \"እጅግ ደስ ብሎኛል! ከእንግዲህ ወዲያ ሴቶች ሁሉ \"ደስተኛዋ ሴት\" ይሉኛል\" ስትል ስሙን አሴር50* ብላ ጠራችው፡፡",
      "14": "በስንዴ መከር ወራት ሮቤል ወደ ዱር ሄዶ እንኮይ አገኘ፤ ለእናቱ ለልያም አመጣላት፤ ራሔል ልያን \"እባክሽ ልጅሽ ካመጣልሽ እንኮይ ስጭኝ?\" አለቻት፡፡",
      "15": "ልያም \"ባሌን የነጠቅሽኝ አንሶሽ አሁን ደግሞ ልጄ ያመጣልኝን እንኮይ መቀማት ትፈልጊያለሽን?\" አለቻት፡፡",
      "16": "ራሔልም \"ከልጅሽ እንኮይ ስጭኝና ዛሬ ሌሊት ያዕቆብ ካንቺ ጋር ይደር\" አለቻት፡፡",
      "17": "በዚያን ምሽት ያዕቆብ ከዱር ሲመለስ፤ ልያ ከቤት ወደ እርሱ ወጥታ \"በልጄ እንኮይ ስለገዛሁህ ዛሬ ሌሊት የምታድረው ከእኔ ጋር ነው\" አለችው፤ ስለዚህ በዚያን ሌሊት ከእርስዋ ጋር አደረ፡፡",
      "18": "יהוהም የልያን ፀሎት ሰማ፤ ስለዚህ አረገዘችና ለያዕቆብ አምስተኛውን ወንድ ልጅ ወለደችለት፡፡",
      "19": "ልያም \"አገልጋዬን ለባሌ በመስጠቴ አምላኬ ደመወዜን ከፈለኝ\" ስትል ይሳኮር51* ብላ ጠራችው፡፡",
      "20": "ልያ ዳግመኛ አረገዘችና ለያዕቆብ ስድስተኛውን ወንድ ልጅ ወለደችለት፤",
      "21": "እርስዋም \"አምላኬ መልካም ስጦታ ሰጠኝ፤ ስድስት ወንዶች ልጆች ስለወለድኩለት አሁን ባሌ ያከብረኛል\" ስትል ስሙን \"ዛብሎን52*\" ብላ ጠራችው፡፡",
      "22": "ከዚህ በኋላ ሴት ልጅ ወለደች፤ ስሟንም \"ዲና53*\" ብላ ጠራቻት፡፡",
      "23": "יהוהም ራሔልን አሰበ ፀሎትዋንም ሰምቶ ልጅ እንድትወልድ አደረጋት፤",
      "24": "አርግዛም ወንድ ልጅ ወለደች፤ \"አምላኬ ወንድ ልጅ ሰጠኝ ስድቤንም አስወገደልኝ፤",
      "25": "ደግሞም ሌላ ወንድ ልጅ ይሰጠኛል\" ስትል ስሙን \"ዮሴፍ54*\" ብላ ጠራችው፡፡",
      "26": "ራሔል ዮሴፍን ከወለደች በኋላ ያዕቆብ ላባን እንዲህ አለው፤ \"ወደ ተወለድኩበት አገር እንድመለስ አሰናብተኝ፤",
      "27": "አንተን በማገልገል ያገኘኋቸውን ሚስቶቼንና ልጆቼን ስጠኝና ልሂድ፤ ምን ያህል አገልግሎት እንዳበረከትሁልህ አንተ ታውቃለህ፡፡\"",
      "28": "ላባም \"በአንተ ምክንያት יהוה እንደባረከኝ በልዩ መገለጥ መረዳቴን ልነግርህ እወዳለሁ፤",
      "29": "የምትፈልገውን ደመወዝ ልክ ንገረኝና እከፍልሃለሁ\" አለው፡፡",
      "30": "ያዕቆብም እንዲህ አለው \"እንዴት እንዳገለገልሁህና የከብትህም መንጋ በእኔ ጠባቂነት እንዴት እነደረባልህ አንተ ታውቃለህ፤",
      "31": "እኔ ከመምጣቴ በፊት ጥቂት የነበሩት መንጋዎችህ አሁን እጅግ በዝተዋል፤ እኔ በደረስሁበት ስፍራ ሁሉ יהוה በረከትን ሰጥቶሃል፤ ከእንግዲህ ወዲህስ ለቤተሰቤ የሚጠቅም ነገር ማግኘት አለብኝ\" አለው፡፡",
      "32": "ላባም \"ታዲያ ምን ያህል ልክፈልህ?\" ብሎ ጠየቀው፡፡",
      "33": "ያዕቆብም እንዲህ ሲል መለሰ፤ \"እኔ የምልህን አንድ ነገር ብታደርግልኝ መንጋህን ማሰማራቴንና መጠበቄን እቀጥላለሁ፤",
      "34": "ዛሬ በመንጋዎችህ መካከል ልለፍና ዝንጉርጉርና ነቁጣ ጥቁርም የሆኑትን በጎች ሁሉ ልለይ፤ እንዲሁም ነቁጣና ዝንጉርጉር የሆኑትን ፍየሎች እመርጣለሁ፤ እነርሱም ደመወዜ ይሆናሉ፤",
      "35": "በዚህ ዓይነት ታማኝነቴ ወደፊት ይታያል፤ ደመወዜን ለመቆጣጠር ስትመጣ ዝንጉርጉር ያልሆነ ወይም ነቁጣ የሌለበት ፍየል ብታገኝ፤ እንዲሁም ጥቁር ያልሆነ በግ ብታገኝ የተሰረቀ መሆኑን መረዳት ትችላለህ፡፡\"",
      "36": "ላባም \"እሺ አንተ ባልከው እስማማለሁ\" አለ፡፡",
      "37": "ነገር ግን በዚያኑ ቀን ላባ ሸመልመሌ የሆኑትን ወይም ነቁጣ ያለባቸውን ወንዶች ፍየሎችና ዝንጉርጉር የሆኑትን ነጭ ነጠብጣብ ያለባቸውን ሴቶች ፍየሎች መረጠ፤ እንዲሁም ጥቁር የሆኑትን በጎች ለየና ልጆቹ እንዲጠብቁአቸው አደረገ፡፡",
      "38": "ከዚህ በኋላ ላባ መንጋውን ነድቶ የሦስት ቀን መንገድ ያህል ከያዕቆብ ርቆ ሄደ፤ ያዕቆብም የቀሩትን የላባን መንጋዎች መጠበቁን ቀጠለ፡፡",
      "39": "ያዕቆብም ልብን፣ ለውዝና ኤርሞን ከሚባሉ እንጨቶች እርጥብ በትሮችን ወሰደ፤ በበትሮቹ ውስጥ ያለው ነጭ እንዲታይ ሽመልመሌ አድርጎ ላጣቸው፤",
      "40": "መንጋዎቹ ውሃ ለመጠጣት ሲመጡ ከፊት ለፊት እንዲያዩአቸው የተላጡትን በትሮች በውሃ ማጠጫዎቹ ውስጥ አደረጋቸው፤ መንጋዎቹ ውሃ ለመጠጣት በሚመጡበት ጊዜ",
      "41": "በዱላዎቹ ፊት ለፊት ፍትወት እየተሰማቸው ይጎመዡ ነበር፤ ስለዚህ ሽመልመሌ፤ ዝንጉርጉርና ነቁጣ የሆኑ ግልገሎችን ወለዱ፡፡",
      "42": "ያዕቆብ እነዚህን ግልገሎች ለብቻ ለየ፤ የቀሩትን ግን ዝንጉርጉርና ጥቁት በሆኑት በላባ መንጋዎች ፊት ለፊት አቆማቸው፤ በዚህ ዓይነት የራሱን መንጋ ወደ ላባ መንጋ ሳይቀላቅል ለብቻ አቆማቸው፡፡",
      "43": "ጤናማና በርቱ የሆኑት ፍትወት እየተሰማቸው ሲጎመዡ ያዕቆብ በትሮቹን በፊታቸው ባሉት ውሃ መጠጫዎች ውስጥ ያኖራቸው ነበር፤ በዚህ ዓይነት በትሮቹን እያዩ ይፀንሱ ነበር፡፡",
      "44": "ነገር ግን በትሮቹን በደካሞቹ መንጋዎች ፊት ለፊት አያስቀምጣቸውም ነበር፤ በዚህ ዓይነት ደካሞቹ መንጋዎች ለላባ ሲሆኑ ብርቱዎቹ ግን የያዕቆብ ሆኑ፡፡",
      "45": "በዚህ አኳኋን ያዕቆብ እጅግ ባለፀጋ ሆነ፤ ብዙ መንጋዎች፣ ሴቶችና ወንዶች አገልጋዮች፣ ብዙ ግመሎችና አህዮች ነበሩት፡፡"
    },
    "Chapter 31": {
      "1": "የላባ ወንዶች ልጆች \"ያዕቆብ የአባታችንን ሀብት ወሰደ፤ የህን ሁሉ ሀብት ያገኘው ከአባታችን ነው\" እያሉ መናገራቸውን ያዕቆብ ሰማ፡፡",
      "2": "በላባም ዘንድ እንደቀድሞው ተወዳጅ አለመሆኑን ተረዳ፡፡",
      "3": "በዚህ ጊዜ አምላኩ ያዕቆብን \"ወደ አባቶችህና ወደ ዘመዶችህ አገር ተመለስ፣ እኔም ከአንተ ጋር እሆናለሁ\" አለው፡፡",
      "4": "ስለዚህ ያዕቆብ መንጋዎቹ ወደ ተሠማሩበት መስክ እንዲመጡ ራሔልንና ልያን አስጠራቸው፤",
      "5": "እንዲህም አላቸው፤ \"አባታችሁ እንደቀድሞው ጊዜ እንደማይወደኝ ተረድቻለሁ፤ ነገር ግን የአባቴ አምላክ ከእኔ ጋር አለ፤",
      "6": "ጉልበቴን ሳልቆጥብ በትጋት አባታችሁን እንዳገለገልሁ እናንተም ታውቃላችሁ፤",
      "7": "እርሱ ግን ዐሥር ጊዜ ደመወዜን በመለዋወጥ አታለለኝ፤ ሆኖም ግን እኔን ለመጉዳት አምላኬ አልፈቀደለትም፤",
      "8": "ላባ ዝንጉርጉሮቹ ሁሉ ለአንተ ደመወዝ ይሁኑ ባለኝ ጊዜ መንጋዎቹ ሁሉ ዝንጉርጉር ወለዱ፤ ደግሞም ሽመልመሌ መሳዮች ሁሉ ለአንተ ደመወዝ ይሁኑ ባለኝ ጊዜ መንጋዎች ሁሉ ሽመልመሌ መሳዮች ወለዱ፡፡",
      "9": "አምላኬ የአባታችሁን የላባን መንጋዎች ወስዶ ለእኔ የሰጠኝ በዚህ ዓይነት ነው፡፡",
      "10": "\"እንስሳቱ ለመፀነስ ፍትወት በሚያድርባቸው ወራት የሚያጠቋቸው አውራ ፍየሎች ሽመልመሌ፣ ዝንጉርጉርና ነቁጣ መሆናቸውን በሕልም አየሁ፡፡",
      "11": "በዚያው ህልም የיהוה መልአክ 'ያዕቆብ ብሎ' ጠራኝ፤ እኔም 'እነሆ አለሁ' አልሁ፡፡",
      "12": "እርሱም እንዲህ አለኝ፤ መንጋዎቹን የሚያጠቋቸው ሽመልመሌ፤ ዝንጉርጉርና ነቁጣ ያለባቸው መሆናቸውን ተመልከት፤ ላባ የፈፀመብህን በደል ስላየሁ ይህን ያደረኩት እኔ ነኝ፤",
      "13": "የመታሰቢያ ድንጋይ አቁመህ ዘይት በመቀባት በተሳልክበት ቦታ በቤትኤል የተገለጥኩልህ አምላክህ ነኝ፣ አሁንም ከዚህ አገር በፍጥነት ወጥተህ ወደ ተወለድኩበት አገር ተመለስ፡፡\"",
      "14": "ራሔልና ልያ ለያዕቆብ እንዲህ ሲሉ መለሱለት \"ከአባታችን የምንወርሰው ምንም የለን፤",
      "15": "እርሱ እኛን የሚያየው እንደ ባዕድ ነው፤ አስቀድሞ ሸጦን ነበር፤ አሁን ደግሞ ለእኛ ዋጋ የተከፈለውን ሁሉ አጥፍቶታል፤",
      "16": "አሁንም አምላክህ ከአባታችን ወስዶ ለአንተ የሰጠህ ሀብት ሁሉ የእኛና የልጆቻችን ነው፤ ስለዚህ አምላክህ ያዘዘህን ሁሉ አድርግ፡፡\"",
      "1718": "ስለዚህ ያዕቆብ በከነዓን ወደሚኖረው ወደ አባቱ ለመሄድ ተዘጋጀ፤ ልጆቹንና ሚስቶቹን በግመል ላይ አስቀመጠ፤ በመስጴጦምያ ሳለ ያገኘውን ሃብትና መንጋዎች እየነዳ ተጓዘ፡፡",
      "19": "ላባ በጎች ሲሸልት ሄዶ ስለነበር፤ እርሱ በሌለበት ራሔል በቤት የነበሩትን የአባቷን ጣዖቶች ሠርቃ ሄደች፡፡",
      "20": "ያዕቆብ መሄዱን ለላባ ሳይገልጥለት አታሎት ሄደ፤",
      "21": "የራሱ የሆነውን ሀብት ይዞ በፍጥነት ተጓዘ፤ የኤፍራጥስንም ወንዝ ገሻግሮ ወደ ኮረብታማው አገር ወደ ገለዓድ ሄደ፡፡",
      "22": "ያዕቆብ በስውር መሄዱን ላባ ከሰባት ቀን በኋላ ሰማ፤",
      "23": "ከዘመዶቹ ጋር ሆኖ ያዕቆብን ተከታተለው፤ ሰባት ቀን ከተጓዘ በኋላ ገለአድ በተባለው ተራራማ አገር ላይ ሊደርስበት ተቃረበ፡፡",
      "24": "በዚያን ጊዜ יהוה ለላባ በሕልም ተገለጠለትና \"ያዕቆብን ክፉም ሆነ ደግ እንዳትናገረው ተጠንቀቅ\" አለው፡፡",
      "25": "ያዕቆብ ገለአድ በተባለው ኮረብታማ ስፍራ ድንኳኑን በመትከል ሰፍሮ ሳለ ላባ ደረሰበት፤ ላባና ዘመዶቹም እዚያው ድንኳናቸውን ተክለው ሰፈሩ፡፡",
      "26": "ከዚህ በኋላ ላባ ያዕቆብን እንዲህ አለው፤ \"ስለምን እንዲህ አድርገህ አታለልከኝ፤ ሴቶች ልጆቼንስ በጦርነት እንደተማረኩ ያህል ይዘሃቸው ለምን ሄድህ?",
      "27": "ሳትነግረኝ ተሰውረህ በመሄድ ለምን አታለልከኝ? ነገረኸኝ ቢሆን በከበሮና በመሰንቆ እየተዘፈነ በደስታ በሸኘሁህ ነበር፡፡",
      "28": "ልጆቼንና የልጅ ልጆቼን በመሳም እንድሰናበት አላደረግህም፤ ይህ ያደረግኸው ነገር ስህተት ነው፡፡",
      "29": "ጉዳት ላደርስብህ እችል ነበር፤ ነገር ግን ባለፈው ሌሊት የአባትህ አምላክ 'ያዕቆብን፤ ክፉም ሆነ ደግ አንድ ቃል እንዳትናገረው' ብሎ አስጠነቀቀኝ፤",
      "30": "ወደ ትውልድ አገርህ ለመመለስ ባለህ ብርቱ ፍላጎት እንደተለየኸኝ አውቃለሁ፤ ታዲያ የቤን ጣዖቶች የሰረቅህብኝ ለምንድን ነው?\"",
      "31": "ያዕቆብም \"ሴቶች ልጆችህን ነጥቀህ ትወስድብኛለህ ብዬ ስለፈራሁ ነው፤",
      "32": "ከእኛ መካከል የአንት ጣዖቶች የተገኘበት ሰው ቢኖር ግን ይሙት፤ እነሆ አሁን ዘመዶቻችንን ምስክር በማድረግ የአንተ የሆነውን ነገር ሁሉ ፈልገህ ውሰድ\" አለው፤ ያዕቆብ ይህን ያለው ራሔል የአባቷን ጣዖቶች ሰርቃ እንደወሰደች ስላላወቀ ነው፡፡",
      "33": "ከዚህ በኋላ ላባ ወደ ያዕቆብ፣ ወደ ልያና ወደ ሁለቱ አገልጋዮች ድንኳን ተራ በተራ ገብቶ በረበረ፤ ነገር ግን ምንም አላገኘም፤ በመጨረሻ ወደ ራሔል ድንኳን ገባ፤",
      "34": "ራሔል ግን ጣዖቶችን ወስዳ በግመሉ ኮርቻ ስር በመሰወር በላያቸው ተቀምጣባቸው ነበር፤ ላባ በድንኳኑ ውስጥ ያለውን ጓዝ በርብሮ ምንም አላገኘም፡፡",
      "35": "ራሔልም በአባቷን \"ጌታዬ! በወር አበባዬ ምክንያት መነሳት ስላልቻልኩ ቀር አትሰኝብኝም\" አለችው፡፡ ላባ በሁሉ ስፍራ ፈልጎ ጣዖቶቹን ማግኘት አልቻለም፡፡",
      "36": "በዚህ ጊዜ ያዕቆብ እንዲህ ሲል ላባን በቁጣ ቃል ተናገረው፤ \"ታዲያ የፈፀምኩት በደል ምንድን ነው? እስቲ ምን አጥፍቼ ነው እንዲህ የምታሳድደኝ?",
      "37": "ዕቃዬን ሁሉ ከበረበርክ በኋላ የአንተ የሆነ ነገር ምን አግኝተሃል? አንዳች ነገር አግኝተህ ቢሆን በአንተና በእኔ ዘመዶች ፊት እዚህ አቅርበው፤ እነርሱም ከአንተና ከእኔ አጥፊ ማን እንደሆነ ይፍረዱ፡፡",
      "38": "ከአንተ ጋር መኖር ከጀመርኩ ሃያ ዓመት ሆነኝ፤ በዚህ ጊዜ ውስጥ በጎችህና ፍየሎችሀወ የጨነገፉበት ጊዜ የለም፤ ከመንጋህም አንድ ጠቦት እንኳ በልቼ አላውቅም፤",
      "39": "ከበጎችህ አንዱን አውሬ ሲበላው ወዲያው እከፍልህ ነበር እንጂ የእኔ ስሕተት ያለመሆኑን ለማስረዳት ወደ አንተ አምጥቼው አላውቅም፤ በቀንም ቢሆን በሌሊት የተሰረቀ እንስሳ ቢኖር ታስከፍለኝ ነበር፡፡",
      "40": "ብዙ ጊዜ በቀን ሐሩርና በሌሊት ቁር እሠቃይ ነበር፤ በቂ እንቅልፍ ያገኘሁበት ጊዜ አልነበረም፡፡",
      "41": "ከአንተ ጋር የነበርኩበትን ሃያ ዓመት ያሳለፍኩት በዚህ ሁኔታ ነበር፤ ከዚህም ዐሥራ አራቱን ዓመት ያገለገልሁህ ሁለቱን ሴቶች ልጆችህን ለማግኘት ብዬ ነው፤ የቀሩትን ስድስት ዓመታት ያገለገልኩህ መንጋዎችህን ለማግኘት ብዬ ነው፡፡ ይህም ሆኖ ደመወዜን ዐሥር ጊዜ ለዋወጥክብኝ፡፡",
      "42": "አባቴ ይስሐቅ የሚያመልከው አምላክ ከእኔ ጋር ባይሆን ኖሮ ባዶ እጄን በሰደድከኝ ነበር፤ ነገር ግን አምላኬ መከራዬንና ልፋቴን አይቶ ባለፈው ሌሊት ገሥፆሃል፡፡\"",
      "43": "ላባም ያዕቆብን እንዲህ አለው፤ \"እነዚህ ሴቶች ልጆች የእኔ ናቸው፤ ልጆቻቸውም የእኔ ናቸው፤ እነዚህም መንጋዎች የእኔ ናቸው፤ እንደ እውነቱ ከሆነ ይህ የምታየው ሁሉ የራሴ ነው፤ ነገር ግን ልጆቼን ሆነ ልጆቻቸውን ለማስቀረት ምንም ማድረግ አላቻልኩም፤",
      "44": "ስለዚህ እኔና አንተ በመሐላ የስምምነት ውል እናድርግ፤ ለምናደርገው ውል ምስክር ሆኖ እንዲኖር ድንጋይ ሰብስበን በመከመር ሐውልት እናቁም፡፡\"",
      "45": "ስለዚህ ያዕቆብ ትልቅ ድንጋይ አንስቶ መታሰቢያ ሐውልት እንዲሆን አቆመው፡፡",
      "46": "ቤተሰቡንም ሁሉ \"ድንጋይ ሰብስቡ\" አላቸው፤ ድንጋይ ሰብስበው ከቆለሉ በኋላም በአጠገቡ ተቀምጠው ምግብ ተመገቡ፡፡",
      "47": "ላባም \"ይጋርሣሀዱ55*\" ብሎ ጠራት፤ ያዕቆብም \"ጋልኤድ\" ብሎ ሰየማት፡፡",
      "48": "ላባም \"እነሆ ዛሬ ይህ የድንጋይ ካባ በእኔና በአንተ መካከል ምስክር ነው\" አለ፤ \"ጋልኤድ56*\" ተብላ የተጠራችበት ምክንያት ለዚህ ነው፡፡",
      "49": "ላባም \"እንግዲህ ከዚህ በምንለያይበት ጊዜ יהוה እኔንና አንተን ይጠብቀን\" በማለት ያንኑ ስፍራ \"ምጽጳ57*\" ብሎ ጠራው፡፡",
      "50": "ላባም ንግግሩን በመቀጠል እንዲሀ አለ፤ \"ልጆቼን ብታጉላላቸው ወይም ሌሎችን ሴቶች በላያቸው ብታገባ ምንም እንኳ እኔ ላውቅ ባልችል יהוה ምስክራችን መሆን አትርሳ፡፡",
      "51": "በመካከላችን የቆለልኩት ድንጋይና ያቆምኩት ሃውልት እነሆ",
      "52": "እኔ አንተን ለማጥቃት እንደማያልፍ፤ አንተም እኔን ለማጥቃት ይህን የድንጋይ ቁልልና ይህን የመታሰቢያ ሐውልት እንደማታልፍ፤ ይህ የድንጋይ ቁልልና ይህ የመታሰቢያ ሐውልት ምስክሮች ናቸው፡፡",
      "53": "ይህንን ሳናደርግ ብንቀር ግን ከአብርሃም አምላክና ከናኮር አምላክ ከአባታቸውም አምላክ ቅጣት ይድረስብን፡፡\" ከዚህ በኋላ ያዕቆብ አባቱ ይስሐቅ በሚያመልከው አምላክ ስም ይህን ቃል ለመጠበቅ ማለ፡፡",
      "54": "በተራራውም ላይ ያዕቆብ መሥዋዕት አቀረበ፤ ሰዎቹን ሁሉ ጠርቶም ምግብ እንዲመገቡ አደረገ፤ ከበሉም በኋላ ሌሊቱን በዚያ አሳለፉ፡፡",
      "55": "በማግሥቱ ላባ ጥዋት በማለዳ ተነሥቶ ልጆቹንና የልጅ ልጆቹን በመሳምና በመመረቅ ተሰናበታቸው፤ ከዚያም ተነስቶ ቤቱ ተመለሰ፡፡"
    },
    "Chapter 32": {
      "1": "ያዕቆብ በጉዞ ላይ ሳለ መላእክት በመንገድ ተገናኙት፡፡",
      "2": "ባያቸውም ጊዜ “יהוה ከሠራዊቱ ጋር የሚሰፍርበት ቦታ ነው” አለ፤ ስለዚህ ያንን ቦታ ማሕናይም58* ብሎ ጠራው፡፡",
      "3": "ከዚህ በኋላ ያዕቆብ በዔዶም አገር ሤዒር ተብላ በምትጠራው ምድር ወደሚኖረው ወደ ወንድሙ ወደ ዔሳው መልእክተኞች አስቀድሞ ላከ፡፡",
      "4": "እንዲህም በማለት አዘዛቸው፤ “ለጌታዬ ለዔሳው እንዲህ ብላችሁ ንገሩት፤ ‘ታማኝ አገልጋይህ እኔ ያዕቆብ እስከ አሁን የቆየሁት ከላባ ጋር እንደነበር ልነግርህ እወዳለሁ፤",
      "5": "እነሆ አሁን ብዙ ከብቶች፣ አህዮች፣ በጎችና ፍየሎች እንዲሁም አሽከሮችና ገረዶች አሉኝ፤ ይህን መልዕክት የላኩብህ በአንተ ዘንድ ሞገስ አገኛለሁ በሚል ተስፋ ነው፡፡”",
      "6": "መልዕክተኞችም ወደ ያዕቆብ ተመልሰው መጡና “ወደ ወንደምህ ወደ ዔሳው ሄደን ነበር፤ እርሱም ከአንተ ጋር ለመገናኘት በመምጣት ላይ ነው፤ ከእርሱም ጋር አራት መቶ ሰዎች አሉ” አሉት፡፡",
      "7": "በዚህ ጊዜ ያዕቆብ እጅግ በመፍራት ተጨነቀ፤ አብረውት የነበሩትንም ሰዎች በሁለት ክፍል መደባቸው፤ እንዲሁም በጎቹን፣ ፍየሎቹን፣ ከብቶቹንና ግመሎችን በሁለት በሁለት መደባቸው፡፡",
      "8": "ይህንንም ያደረገው “ዔሳው መጥቶ በድንገተኛ አደጋ የመጀመሪያውን ክፍል ቢያጠቃ፤ ሌላው ክፍል ሊያመልጥ ይችላል” ብሎ በማሰብ ነው፡፡",
      "9": "ከዚህ በኋላ ያዕቆብ እንዲህ ብሎ ፀለየ “የአባቶቼ የአብርሃምና የይስሐቅ አምላክ ሆይ! ልመንዬን አድምጥ፤ አምላክ ሆይ! ‘ወደ ትውልድ አገርህና ወደ ዘመዶችህ ተመለስ፤ እዚያም መልካም ነገር እንዲሆንልህ አደርጋለሁ ብለኸኝ ነበር፡፡",
      "10": "እኔ ባሪያህ ይህን ያህል ቸርነትና ታማኝነት ልታሳየኝ የሚገባኝ አልነበርሁም፤ ዮርዳኖስን ተሻግሬ ስመጣ ከምመረኮዘው በትር በቀር ምንም አልነበረኝም፤ አሁን ግን እነዚህን በሁለት ጉድን የተከፈሉ ወገኞች ይዠ ተመልሻለሁ፡፡",
      "11": "በእኔ ላይ አደጋ በመጣል ሴቶችና ሕፃናት እንኳ ሳይቀሩ ያጠፋናል ብዬ ስለፈራሁ ከወንድሜ ከዔሳው እጅ እንድታድነኝ እለምንሃለሁ፤",
      "12": "መልካም ነገር አደርጋለሁ፤ ዘርህንም ሊቆጠር እንደማይቻል አሸዋ አበዛልሃለሁ' ያልከውን አስታውስ፡፡”",
      "13": "እዚያም አደረ፤ በማግሥቱም ካለው ነገር ሁሉ ለወንድሙ ለዔሳው ስጦታ የሚሆን ነገር መርጦ አዘጋጀ፤",
      "14": "በዚህ ዓይነት ሁለት መቶ እንስት ፍየሎች፤ ሃያ ሰባት ተባእት ፍየሎች፤",
      "15": "ሠላሳ የሚያጠቡ ግመሎች ከነግልገሎቻቸው፣ አርባ ላሞች፣ ዐሥር በሬዎች፣ ሃያ እንስት አህዮችና ዐሥር ተባዕት አህዮች መረጠ፤",
      "16": "እነዚህንም በየመንጋው ከፈለና ለእያንዳንዳቸው እረኞች መደበላቸው፤ እረኞችንም “ከእኔ ቀድማችሁ ሂዱ፤ በየመንጋው መካከል ርቀት እንዲኖር አድርጋችሁ፤ በመከታተል ሂዱ” አላቸው፡፡",
      "17": "የመጀመሪያዎቹንም እረኞች እንዲህ በማለት አዘዛቸው፤ “ወንድሜ ዔሳው በመንገድ አግኝቶ ‘የማን ሰዎች ናችሁ? ወዴትስ ትሄዳላችሁ? እነዚህ የምትነዱአቸው ከብቶች የማን ናቸው?' ብሎ የጠየቃችሁ እንደሆነ፤",
      "18": "‘እነዚህ ከብቶች የአገልጋይህ የያዕቆብ ናቸው፤ እርሱ እነዚህን የላከው ለጌታዬ ለዔሳው ስጦታ የሚሆን ነው፤ እነሆ ያዕቆብ ከኋላችን ነው' ብላችሁ ንገሩት፡፡”",
      "19": "ለሁለተኛውም ለሦስተኛውም ክፍል እረኞችና ለቀሩትም የመንጋ ጠባቂዎች “እናንተም ዔሳውን ስታገኙት እንደዚሁ ንገሩት፤",
      "20": "በተለይም ‘አገልጋይህ ያዕቆብ ከበስተኋላ እየመጣ ነው' ብላችሁ ንገሩት” አላቸው፡፡ ይህንንም ያለበት ምክንያት “እኔ ከመድረሴ በፊት በሚደርስለት ስጦታ ቁጣውን አበርድ ይሆናል፤ በኋላም በማገኘው ጊዜ በደስታ ይቀበለኛል” በሚል አሳብ ነው፡፡",
      "21": "በዚህ ዓይነት ስጦታውን አስቀድሚ ከላከ በኋላ እዚያው በሰፈሩ ቦታ አደረ፡፡",
      "22": "በዚያኑ ሌሊት ያዕቆብ ተነሣ ሁለቱን ሚስቶቹን፤ ሁለቱን ሴቶች አገልጋዮችንና፤ ዐሥራ አንዱን ልጆቹን ይዞ የያቦቅን ወንዝ ተሻገረ፡፡",
      "23": "እነርሱን ካሻገረም በኋላ ያለውን ጓዝ ሁሉ አሻገረ፡፡",
      "24": "እርሱ ግን በስተማዶ ለብቻው ቀረ፤ ከዚህ በኋላ ሌሊቱ እስኪነጋ ድረስ አንድ ሰው ሲታገለው አደረ፡፡",
      "25": "ያ ሰው ያዕቆብን በትግል ማሸነፍ እንዳቃተው ባየ ጊዜ የጭኑን ሹሉዳ መታው፤ ያዕቆብም በሚታገልበት ጊዜ ጭኑ ከመገጣጠሚያ ላይ ተለያየ፤",
      "26": "ከዚህ በኋላ ሰውየው “ሌሊቱ ሊነጋ ነው ልቀቀኝ” አለ፡፡ ያዕቆብም “ካልባረከኝ አለቅህም” አለው፡፡",
      "27": "ሰውየውም “ስምህ ማን ነው?” አለው፡፡ “ስሜ ያዕቆብ ነው” አለው፡፡",
      "28": "ሰውየውም “ከእንግዲህ ወዲህ ስምህ ያዕቆብ አይባልም፤ ከአምላክም ከሰውም ጋር ታግለህ አሸንፈሃል፤ ስለዚህ ስምህ እሥራኤል59*ይባላል አለው፡፡",
      "29": "ያዕቆብም “አንተስ ስምህ ማን ነው?” አለው፡፡ ሰውየውም “ስሜን ለማወቅ የምትፈልገው ለምንድን ነው?” አለውና ያዕቆብን ባረከው፡፡",
      "30": "ያዕቆብም “እኔ አምላኬን ፊት ለፊት አይቼ እነሆ በህሕወት እገኛለሁ” አለ፤ በዚህም ምክንያት ያዕቆብ ያንን ቦታ “ጵንኤል”60* ብሎ ጠራው፡፡",
      "31": "ያዕቆብ ከጵንኤል ተነሥቶ ሲሄድ ፀሐይ ወጥቶ ነበር፤ በጭኑም ሕመም ምክንያት ያነክስ ነበር፡፡",
      "32": "ስለዚህ እሥራኤላውያን እስከ ዛሬ ድረስ በጭን መጋጠሚያ ላየ ያለውን የሹሉዳ ሥጋ አይበሉም፤ ምክንያቱም ያዕቆብ ከሰውየው ጋር ሲታገል ሰውየው ሹሉዳውን መትቶት ስለነበር ነው፡፡"
    },
    "Chapter 33": {
      "1": "ያዕቆብ ቀና ብሎ ሲመለከት፤ ዔሳው አራት መቶ ሰዎች አስከትሎ ሲመጣ አየ፤ ያዕቆብም ልጆቹን ከልያ፤ ከራሔልና ከሁለቱ ሴቶች አገልጋዮቹ ጋር ከፋፈላቸው፡፡",
      "2": "በመጀመሪያ ሁለቱን ሴቶች አገልጋዮቹንና ልጆቻቸውን አስቀደመ፤ ቀጥሎ ልያንና ልጆችዋን አስከተለ፤ በመጨረሻም ራሔልንና ዮሴፍን ከሁሉ በኋላ አደረገ፡፡",
      "3": "ያዕቆብ ከሁሉ ቀድሞ ተጓዘ፤ ወደ ወንድሙ ወደ ዔሳው ሲቀርብ ወደ መሬት በመጎንበስ ሰባት ጊዜ እጅ ነሣ፤",
      "4": "ዔሳው ግን ሊገናኘው ወደ እርሱ ሮጠ፤ በአንገቱም ላይ ተጠምጥሞ እቅፍ አድርጎ ሳመው፤ ሁለቱም በደስታ ተላቀሱ፡፡",
      "5": "ዔሳው በዙሪያው ተመልክቶ ሴቶቹንና ልጆቹን ባየ ጊዜ “እነዚህ ሁሉ ከአንተ ጋር ያሉ ሰዎች የማን ናቸው?” አለ፡፡ ያዕቆብም “ጌታዬ ሆይ! እነዚህ አምላክህ በቸርነቱ የሰጠኝ ልጆች ናቸው” ሲል መለሰ፡፡",
      "6": "ከዚህ በኋላ ሴቶች አገልጋዮቹ ከልጆቻቸው ጋር መጥተው እጅ ነሱ፡፡",
      "7": "ቀጥሎም ልያና ልጆችዋ ቀርበው እጅ ነሱ፤ በመጨረሻም ዮሴፍና ራሔል ቀርበው እጅ ነሱ፡፡",
      "8": "ዔሳውም “እፊት እፊትስ እየተነዳ ሲሄድ ያየሁት የእንስሳት መንጋ ምንድን ነው?” አለ፡፡ ያዕቆብም “ጌታዬ ሆይ! እርሱ ባንተ ፊት ሞገስ እንዳገኝ የላኩልህ ነው” አለ፡፡",
      "9": "ዔሳውም “ወንድሜ ሆይ! እኔ በቂ ሃብት አለኝ፤ የአንተ ለራስህ ይሁን” አለው፡፡",
      "10": "ያዕቆብ ግን “እንዲህስ አይሁን፤ በእርግጥ የምትወደኝ ከሆነ እባክህ ስጦታዬን ተቀበል፤ ፍቅር ስላሳየኸኝ የአንተን ፊት ማየት የአምላኬን ፊት እንደማየት እቆጥረዋለሁ፡፡",
      "11": "ስለዚህ እባክህ ይህን ያቀረብኩልህን ስጦታ ተቀበለኝ፤ አምላኬ በቸርነቱ የሚያስፈልገኝን ሁሉ ሰጥቶኛል” አለ፡፡ ስጦታውን እንዲቀበለው ያዕቆብ ዔሳውን አጥብቆ ለመነው፡፡",
      "12": "ዔሳውም “እንግዲህ እንሂድ እኔም ከአንተ ቀድሜ እሄዳለሁ” አለ፡፡",
      "13": "ያዕቆብም እንዲህ አለ፤ “ልጆቹ ደካሞች እንደሆኑ ጌታዬ ታውቃለህ፤ ለሚያጠቡት እንስሳት፣ ለግልገሎቻቸውና ለእንቦሳዎቻቸው መጠንቀቅ ይኖርብኛል፤ ለአንድ ቀን እንኳ በጥድፊያ ቢነዱ እንስሳቱ በሙሉ ያልቃሉ፡፡",
      "14": "ስለዚህ እባክህ ጌታዬ አንተ ቀድመህ ሂድ እኔም በዝግታ እከተልሃለሁ፤ በእንስሳቱና በልጆቹ ዐቅም ልክ እየተራመድሁ በሤዒር እደርስብሃለሁ፡፡”",
      "15": "ዔሳውም “እንግዲያውስ ከእኔ ሰዎች ጥቂቶቹን ከአንተ ጋር ላስቀርልህ” አለው፡፡ ያዕቆብ ግን “በጌታዬ ፊት ሞገስ ካገኘሁ ሌላ ምንም ነገር አያስፈልገኝም” አለው፡፡",
      "16": "ስለዚህ ዔሳው በዚያኑ ቀን ጉዞውን በመጀመር ወደ ሤዒር ተመለሰ፡፡",
      "17": "ያዕቆብ ግን ወደ ሱኮት61* አመራ፤ እዚያም ለራሱ ቤትና ለከብቶቹ መጠለያ ሠራ፤ ስለዚህ ያ ስፍራ ሱኮት ተባለ፡፡",
      "18": "ከመስጴጦምያ በተመለሰ ጊዜ በከነዓን ምድር ወዳለችው ወደ ሴኬም በሰላም ደረሰ፤ እዚያም በከተማይቱ ፊት ለፊት በሚገኘው ሜዳ ላይ ስፈረ፡፡",
      "19": "ድንኳኑን የተከለበትን የሼኬም አባት ከነበረው ከሐሞር ዝርያዎች ላይ በመቶ ብር ገዛው፤",
      "20": "እዚያም መሠዊያ ሠራና “የእሥራኤል አምላክ” ብሎ ጠራው፡፡"
    },
    "Chapter 34": {
      "1": "ከዕለታት አንድ ቀን ልያ ለያዕቆብ የወለደችለት ዲና በዚያ አካባቢ የሚኖሩትን ከነዓናውያን ሴቶች ለማየት ወጣች፤",
      "2": "የአገሩ ገዥ የሒዋዊው የሐሞር ልጅ ሼኬም ባያት ጊዜ ያዛት፤ በማስገደድም ክብረ ንፅሕናዋን ደፈረ፡፡",
      "3": "በውበቷ ተማርኮ እጅግ ወደዳት፤ እርስዋም እንድተወደው ለማድረግ በፍቅር ቃል አነጋገራት፡፡",
      "4": "አባቱንም “ከዚህች ልጅ ጋር አጋባኝ” አለው፡፡",
      "5": "ያዕቆብ ልጁ ዲና ክብር ንፅሕናዋ እንደተደፈረ ሰማ፤ ነገር ግን ወንዶች ልጆቹ የከብት መንጋ ይዘው ተሠማርተው ስለነበር እነርሱ እስኪመጡ ዝም ብሎ ቆየ፤",
      "6": "ከዚህ በኋላ የሼኬም አባት ሐሞር፤ ያዕቆብን ለማነጋገር ወጣ፤",
      "7": "ልክ በዚያኑ ጊዜ የያዕቆብ ልጆች ከተሠማሩበት መጡ፤ ስለተፈጸመው ድርጊት በሰሙ ጊዜ እጅግ ደነገጡ፤ ሼኬም የያዕቆብን ልጅ በመድፈር የእሥራኤልን ሕዝብ በማዋረዱም እጅግ ተቆጡ፤ ምክንያቱም ይህ ነገር መደረግ አልነበረበትም፡፡",
      "8": "ሐሞር ግን እንዲህ አላቸው፤ “ልጄ ሼኬም ልጃችሁን በጣም ወዷታል፤ ስለዚህ እንዲያገባት ፍቀዱለት፤",
      "9": "እንዲያውም በመካከላችን የጋብቻ ውል እንድርግ፤ እኛ የእናንተን ሴቶች ልጆች እናግባ፤ እናንተም የእኛን ሴቶች ልጆች አግቡ፡፡",
      "10": "በዚህ ዓይነት በአገራችን ላይ ከእኛ ጋር መኖር ትችላላችሁ፤ በፈለጋችሁበት ስፍራ በመዘዋወር እየሠራችሁና እየነገዳችሁ በብልጽግና መኖር ትችላላችሁ፡፡”",
      "11": "ሼኬምም በበኩሉ የዲናን አባትና ወንድሞችዋን፤ “አሳቤን ብትፈጽሙልኝ የምትፈልጉትን ሁሉ አደርጋለሁ፤",
      "12": "ለሙሽራዋም ጥሎሽ የፈለጋችሁትን ያህል ጠይቁኝ፤ እርስዋን እንዳገባ ፍቀዱልኝ እንጂ፤ የፈለጋችሁትን ሁሉ ለመስጠት ዝግጁ ነኝ፡፡”",
      "13": "ሼኬም እህታቸውን ዲናን አስነውሮ ስለነበር የያዕቆብ ልጆች ለእርሱና ለአባቱ ለሐሞር በተንኮል እንዲህ ሲሉ መለሱላቸው፤",
      "14": "“እህታችንን ያልተገረዘ ሰው እንዲያገባት አንፈቅድም፤ ይህ ለእኛ ታላቅ ውርደት ነው፤",
      "15": "እርስዋን ለመስጠት የሚያስችለን አንድ መንገድ ብቻ አለ፤ ይሄውም አንተና የአገርህ ወንዶች ልጆች ሁሉ እንደ እኛ የተገረዛችሁ እንደሆነ ነው፡፡",
      "16": "እንዲሀ ከሆነ እናንተ የእኛን ሴቶች ልጆች ታገባላችሁ፤ እኛም የእናንተን ሴቶች ልጆች እናገባለን፤ አንድ ሕዝብ ሆነንም አብረን እንኖራለን፡፡",
      "17": "አሳባችን ባትቀበሉና ባትገረዙ ግን እህታችንን ይዘን እንሄዳለን፡፡”",
      "18": "ይህም የውል ድርድር ለሐሞርና ለልጁ ለሼኬም መልካም መስሎ ታያቸው፤",
      "19": "ሼኬም የያዕቆብን ልጅ እጅግ ወዶአት ስለነበር የተነገረውን ሁሉ ለማድረግ ምንም ጊዜ አልወሰደበትም፤ ከዚህም በላይ በቤተሰቡ ውስጥ እጅግ የተከበረ በመሆኑ የፈለገውን ለማድረግ መብት ነበረው፡፡",
      "20": "ስለዚህ ሐሞርና ልጁ ሼኬም በከተማው በር አጠገብ ወዳለው መታሰቢያ ቦት ሄዱ፤ ለከተማይቱ ነዋሪዎች እንዲህ በማለት ንግግር አደረጉ፤",
      "21": "“እነዚህ ሰዎች ከእኛ ጋር የሚኖሩት በሰላም ነው፤ በምድሪቱ ላይ አብረውን ይቀመጡ፤ በነፃም ይዘዋወሩባት፤ እነሆ ምድሪቱ ለእኛም ለእነርሱም ተበቃናለች፤ የእነርሱን ሴቶች ልጆች እናግባ፤ የእኛንም ሴቶች ልጆች እንዳርላቸው፡፡",
      "22": "ሆኖም እነዚህ ሰዎች አብረውን ለመኖርና ከእኛም ጋር አንድ ሕዝብ ለመሆን የሚፈቅዱት ወንዶች የሆንን ሁሉ እንደ እነርሱ ለመገረዝ የተስማማን እንደሆነ ነው፡፡",
      "23": "እንዲህ ብናደርግ እኮ መንጋዎቻቸውና ከብቶቻቸው፤ ሌላውም ንብረታቸው ሁሉ የእኛ ይሆናል፤ ስለዚህ ከእነርሱ ጋር ስምምነት እናድርግ፤ እነርሱም ከእኛ ጋር ይኑሩ፡፡”",
      "24": "የከተማይቱ ነዋሪዎች ሁሉ ሐሞርና ሼኬም ባቀረቡት አሳብ ተስማምተው ወንዶች ሁሉ ተገረዙ፡፡",
      "25": "በሦስተኛው ቀን ሰዎቹ ገና ከመገረዝ ቁስል ሳይድኑ ከያዕቆብ ልጆች መካከል ሁለቱ የዲና ወንድሞች ስምዖንና ሌዊ ሰይፍ ሰይፋቸውን ይዘው ማንም ሳያውቅባቸው ወደ ከተማ ገቡና ወንዶቹን ሁሉ ገደሉ፡፡",
      "26": "ሐሞርንና ሼኬምን ሳይቀር በሰይፍ ከገደሉ በኋላ፤ ዲናን ከሼኬም ብት ወስደው ሄዱ፡፡",
      "27": "የቀሩትም የያዕቆብ ልጆች ወደ ሞቱት ሰዎች ቤት እየገቡ እህታቸው የተደፈረችበትን ከተማ በሙሉ ዘረፉ፡፡",
      "28": "የበግና የፍየል መንጋዎቻቸውን፣ከብቶቻቸውን፣ አህዮቻቸውንና በከተማና ከከተማ ውጭ የነበራቸውን ንብረት ሁሉ ዘርፈው ወሰዱ፡፡",
      "29": "ሴቶችንና ሕፃናትን ማረኩ፤ በየቤቱ ያገኙትን ሁሉ ዘረፉ፡፡",
      "30": "ያዕቆብ ሰምዖንንና ሌዊን እንዲህ አላቸው፤ “በእኔ ላይ ከባድ ችግር አመጣችሁብኝ፤ እነሆ በዚህ ድርጊት የተነሳ በዚች ምድር የሚኖሩ ከነዓናውያንና ፈሪዛውያን ይጠሉኛል፤ እኛ በቁጥር አነስተኞች ነን፤ እነርሱ ግን ተባብረው ቢያጠቁን እኔና ቤተሰቤ እንጠፋለን፡፡”",
      "31": "እነርሱ ግን የፈለገው ቢሆን እህታችን እንደ አመንዝራ ሴት ስትደፈር አይተን መታገስ አንችልም” አሉ፡፡"
    },
    "Chapter 35": {
      "1": "የአብርሃም አምላክ ያዕቆብን “አሁን ተነስተህ ወደ ቤትኤል ሂድና እዚያ ኑር፤ በዚያም ከወንድምህ ከዔሳው ሸሽተህ በሄድህ ጊዜ ለተገለጥሁልህ አምላክ ለእኔ መሠዊያ ሥራልኝ” አለው፡፡",
      "2": "ስለዚህ ያዕቆብ ለቤተሰቡና አብረውት ለነበሩት ሰዎች ሁሉ እንዲህ አላቸው፤ “በእናንተ ዘንድ ያሉትን ባዕዳን አማልክት አስወግዱ፤ ሰውነታችሁን አንጹ፤ ንጹሕ ልብስም ልበሱ፤",
      "3": "ከዚህ ተነሥተን ወደ ቤትኤል እንሄዳለን፤ በዚያም ከዚህ በፊት በተቸገርሁ ጊዜ ለረዳኝና በሄድሁበት ስፍራ ሁሉ ከእኔ ላልተለየኝ አምላክ መሠዊያ እሠራለሁ፡፡”",
      "4": "ስለዚህም በእነርሱ ዘንድ የነበሩትን ባዕዳን አማልክት ሁሉ አምጥተው ለያዕቆብ ሰጡት፤ እንዲሁም በየጆሮአቸው የነበረውን ጉትቻ ሁሉ አውልቀው ሰጡት፤ እርሱም ሁሉንም ወሰደና በሴኬም አጠገብ በነበረው የወርካ ዛፍ ሥር ቀበረው፡፡",
      "5": "ያዕቆብና ልጆቹ ያንን ስፍራ ትተው ለመሄድ ተነሡ፤ የአብርሃም አምላክ በዙሪያቸው በነበሩት ሰዎች ላይ ፍርሃትና ድንጋጤ ስላሳደረባቸው ሊያሳድዱአቸው አልደፈሩም፡፡",
      "6": "ያዕቆብ አብረውት ከነበሩት ሰዎች ጋር ሆኖ ወደ ሎዛ ደረሰ፤ ሎዛ ቤትኤል ተብላ የምትጠራው በከነዓን ምድር የምትገኝ ስፍራ ናት፡፡",
      "7": "ያዕቆብ እዚያ መሠዊያ ሠርቶ “ኤል ቤትኤል”62* ብሎ ሰየመው፤ ምክንያቱም ከወንድሙ ፊት ሸሽቶ በሄደበት ጊዜ አምላኩ የተገለጠለት በዚህ ስፍራ ነበር፡፡",
      "8": "እዚያም የርብቃ ሞግዚት ዲቦራ ሞተች፤ ከቤትኤል በስተደቡብ ባለውም ወርካ ስር ተቀበረች፤ ስለዚህም ያ ዛፍ አሎን ባኩት63* ተባለ፡፡",
      "9": "ያዕቆብ ከመስጴጦምያ በተመለሰ ጊዜ አምላኩ ዳግመኛ ተገለጠለትና ባረከው፡፡",
      "10": "ደግሞም “ስምህ ያዕቆብ ነው፤ ከእንግዲህ ወዲህ ግን “እስራኤል” ትባላለህ እንጂ ያዕቆብ ተብለህ አትጠራም” አለው፡፡ ስለዚህም יהוה ያዕቆብን “እስራኤል” ብሎ ጠራው፡፡",
      "11": "ደግሞም יהוה ያዕቆብን እንዲህ አለው “ሁሉን ቻይ አምላክ እኔ ነኝ፤ ብዙ ልጆች ይኑርህ፤ ዘርህም ይብዛ፤ የብዙ ሕዝብ አባት ሁን፤ ነገሥታትም ከአንተ ይወለዱ፡፡",
      "12": "ለአብርሃምና ለይስሐቅ የሰጠሁትን ምድር ለአንተም እሰጥሃለሁ፤ ይህንኑ ምድር ከአንተም በኋላ ለዘርህ እሰጣለሁ፡፡”",
      "13": "יהוה ከእርሱ ጋር ከተነጋገረ በኋላ ከዚያ ስፍራ ወደ ላይ ወጣ፡፡",
      "14": "ያዕቆብ יהוה ከእርሱ ጋር በተነጋገረበት ስፍራ መታሰቢያ የሚሆን የድንጋይ ሐውልት አቆመ፤ የወይን ጠጅና ዘይት በላዩ አፍስሶም ቀደሰው፤",
      "15": "ያዕቆብ יהוה ከእርሱ ጋር የተነጋገረበትን ይህንኑ ስፍራ “ቤትኤል” ብሎ ጠራው፡፡",
      "16": "ያዕቆብና ቤተሰቡ ከቤትኤል ለቀው ሄዱ፤ ገና ከኤፍራታ ብዙ ርቀው ሳይሄዱ የራሔል መውለጃ ጊዜ ደረሰና በከባድ ምጥ ተያዘች፡፡",
      "17": "ምጧ እየበረታ በሄደ ጊዜ አዋላጅዋ “ሌላ ወንድ ልጅ መውለድሽ ስለሆነ አይዞሽ አትፍሪ!” አለቻት፡፡",
      "18": "እርስዋ ግን ልትሞት ታጣጥር ስለነበር ከመሞቷ በፊት ልጅዋን “ቤንኦኒ”65* አለችው፡፡ አባቱ ግን “ቢንያም” አለው፡፡",
      "19": "ከዚህ በኋላ ራሔል ወዲያውኑ ሞተች፤ አሁን ቤተልሔም ተብሎ በሚጠራው ወደ ኤፍራጥስ በሚወስደው መንገድ ዳር ተቀበረች፡፡",
      "20": "ያዕቆብም በራሔል መቃብር ላይ መታሰቢያዋ የሚሆን የድንጋይ ሐውልት አቆመ፡፡ ይህም ሐውልት እስከ ዛሬ ድረስ የራሔልን መቃብር ያመለክታል፡፡",
      "21": "ያዕቆብ ጉዞውን ቀጥሎ በዔዴር ግንብ ባሻገር ድንኳን ተክሎ ሠፈረ፡፡",
      "22": "በዚያ ምድር ሲኖር ሳለ፤ ሮቤል ከአባሩ ቁጋት ከባላ ጋር የግብረ ሥጋ ንኙነት አደረገ፤ ያዕቆብም ይህን ነገር ሰማ፡፡ የያዕቆብ ወንዶች ልጆች ዐሥራ ሁለት ናቸው፡፡",
      "23": "የልያ ልጆች፤ የያዕቆብ የመጀመሪያ ልጅ ሮቤል፣ ስምዖን፣ ሌዊ፣ ይሁዳ፣ ይሳኮርና ዛብሎን ናቸው",
      "24": "የራሔል ልጆች፤ ዮሴፍና ቢንያም ናቸው፡፡",
      "25": "የራሔል አገልጋይ የነበረችው የባል ልጆች ዳንና ንፍታሌም ናቸው፡፡",
      "26": "የልያ አገልጋይ የነበረችው የዚልፋ ለሰጆች ጋድና አሴር ናቸው፡፡ እነዚህ ወንዶች ልጆች ያዕቆብ በመስጴጦምያ ሳለ የተወለዱት ናቸው፡፡",
      "27": "ያዕቆብ በኬብሮን አጠገብ መምሬ ወደምትባል ስፍራ ወደሚኖረው አባቱ ወደ ይስሐቅ ሄደ፤ ይህም ስፍራ አብርሃምና ይስሐቅ የኖሩበት ነው፡፡",
      "28": "ይስሐቅ መቶ ሰማንያ ዓመት ኖረ፤",
      "29": "ዕድሜ ጠግቦ ካረጀ በኋላ ሞተ፤ ልጆቹም ዔሳውን ያዕቆብ ቀበሩት፡፡"
    },

    "Chapter 36": {
      "1": "ኤዶም የተባለው የዔሳው የትውልድ ታሪክ የሚከተለው ነው፤",
      "2": "ዔሳው ከነዓናውያን ሴቶችን አገባ፤ እነርሱም የሒታዊው የኤሎን ልጅ ዓዳ፤ የሒዋዊው የጺባዖን ልጅ ዐና የወለዳ ኦሆሊባማና፤",
      "3": "የነባዮት እህት የነበረችው የእስማኤል ልጅ ባሴማት ናቸው፡፡",
      "4": "ዓዳ ለዔሳው ኤሊፋዝን ወለደችለት፤ ባሴማትም ረዑኤልን ወለደችለት፤",
      "5": "ኦሆሊባማም የዑሻን፤ ያዕላምንና ቆራሕን ወለደችለት፡፡ እነዚህ ሁሉ ለዔሳው በከነዓን ምድር የተወለዱለት ልጆች ናቸው፡፡",
      "6": "ከዚህ በኋላ ዔሳው ሚስቶቹን ወንዶችና ሴቶች ልጆቹን፤ በቤቱ የሚገኙትን ሰዎች ሁሉ መንጋዎቹንና ሌሎቹንም ከብቶች ሁሉ በከነዓን ሳለ ያፈራውን ንብረት ሁሉ ይዞ ከወንድሙ ከያዕቆብ ራቅ ወዳለ ቦታ ሄደ፡፡",
      "7": "ይህንንም ያደረገብት ምክንያት እርሱና ያዕቆብ ብዙ ንብረት ስለነበራቸው የሚሰፍሩበት ምድር ለሁለት ስላልበቃ ነው፤ ሁለቱም ባዙ እንስሳት ስለነባአቸው አብረው ለመኖር አልቻሉም፡፡",
      "8": "ስለዚህ ኤዶም የተባለው ዔሳው በተራራማው አገር በሤዒር ተቀመጠ፡፡",
      "9": "በተራታማው አገር በሤዒር ይኖሩ የነበሩት ኤሶማውያን አያት የነበረው የዔሳው ዝርያዎች የሚከተሉት ናቸው፤",
      "10": "ዔሳው ከሚስቱ ከዓዳ ኤሊፋዝን፤ ከሚስቱ ከባሴማት ረዑኤልን ወለደ፡፡",
      "11": "የኤሊፋዝ ልጆች፤ ቴማን፣ ኦማር፣ ጸፎ፣ ጋዕታምና ቀናዝ ናቸው፡፡",
      "12": "የዔሳው ልጅ ዔሊፋዝ ቲመናዕ የምትባል የጭን ገረድ ነበረችው፤ እርስዋ ለኤሊፋዝ ዐማሌቅን ወለደችለት፤ እነዚህም የዔሳው ሚስት የዓዳ የልጅ ልጆች ናቸው፡፡",
      "13": "የረዑኤል ልጆች፡- ናሐት፣ ዘራሕ፣ ሻማና ሚዛህ ናቸው፤ እነዚህም ዔሳው ባሴማት ከምትባለው ሚስቱ የወለዳቸው የልጅ ልጆች ናቸው፡፡",
      "14": "የአና ልጅና የጺባዖን የልጅ ልጅ የነበረችው ኦሆሊባማ ለዔሳው የወለደቻቸው ልጆች፤ የዑሽ፣ ያዕላምና ቆራህ ናቸው፡፡",
      "15": "የዔሳው የመጀመሪያ ልጅ የኤልፋዝ ነገድ አለቆች፡- ቴማን፣ ኦማር፣ ጸፎ፣ ቀናዝ፣",
      "16": "ቆራሕ፣ ገዕታምና ዐማሌቅ፤ እነዚህ በኤዶም የኤልፋዝ ነገድ አለቆች ሲሆኑ፤ እነርሱም ዔሳው ከሚስቱ ከዓዳ የወለዳቸው ናቸው፡፡",
      "17": "የዔሳው ልጅ የረዑኤል ነገድ አለቆች፡- ናሐት፣ ዘራሕ፣ ሻማና ሚዛህ ሲሆኑ እነዚህ በኤዶም የረዑኤል ነገድ አለቆች ናቸው፤ እነርሱም ዔሳው ከሚስቱ ከባሴማት የወለዳቸው ናቸው፡፡",
      "18": "ከዔሳው ሚስት ከኦሆሊባማ የተወለዱት የነገድ አለቆች፡- የዑሽ፣ ያዕላምና ቆራሕ ናቸው፤ እነዚህ የዐና ልጅ ከሆነችው ከኦሆሊባማ የተወለዱ የዔሳው ዝርያዎች የነገድ አለቆች ናቸው፡፡",
      "19": "እነዚህ ሁሉ ኤዶም የተባለው የዔሳው ልጆችና የነገድ አለቆች ናቸው፡፡",
      "20": "በኤዶም ምድር ነዋሪዎች የነበሩት የሤዒር ልጆች የሆኑ የሖራውያን አለቆች፡- ሎጣን፣ ሾል፣ ጺባዖን፣ ዐና፣",
      "21": "ዲሾን፣ ኤጼርና ዲሻን ናቸው፡፡",
      "22": "ሎጣን የሖሪና የሄማም ጎሳዎች ቅድመ አያት ነበረ፡፡ ሎጣን ቲምናዕ የተባለች እህት ነበረችው፡፡",
      "23": "የሾባል ልጆችም ዓልዋን፣ ማናሐት፣ ዔባ፣ ስፎና ኦናም ናቸው፡፡",
      "24": "የጺባዖን ልጆችም አያና ዐና ናቸው፡፡ ይህም ዐና የአባቱን አህዮች ሲጠብቅ በበረሐ ውስጥ የፍል ውሃ ምንጮችን ያገኘ ሰው ነው፡፡",
      "25": "የዐናም ልጅ ዲሾን የተባለው ነው፤ ሴት ልጁም ኦሆሊባማ ትባላለች፡፡",
      "26": "የዲሾን ልጆች ሔምዳን፣ ኤሽባን፣ ይትራንና ከራን ናቸው፡፡",
      "27": "የኤጼር ልጆች ቢልኃን፣ ዛዕዋንና ዓቃን ናቸው፡፡",
      "28": "የዲሻን ልጆች ዑጽና አራን ናቸው፡፡",
      "29": "የሖሪው አለቆች የሚከተሉት ናቸው፤ ሎጣን፣ ሾባል፣ ጺባዖን፣ ዐና",
      "30": "ዲሾን፣ ኤጼር፣ ዲሻን፣ እነዚህ ሁሉ በሤዒር ምድር አለቆች የሆኑ የሖሪው ዝርያዎች ናቸው፡፡",
      "31": "በእሥራኤል ንጉሥ መንገሥ ከመጀመሩ በፊት በኤዶም ምድር የነገሡ ነገሥታት የሚከተሉት ናቸው፤",
      "32": "የበዖር ልጅ ቤላዕ በኤዶም ነገሠ፤ የነገሠባትም ከተማ ዲንሃባ ትባል ነበር፡፡",
      "33": "ቤላዕ በሞተ ጊዜ የቦጽራ አገር ተወላጅ የዘራሕ ልጅ ዮባብ በእርሱ እግር ተተክቶ ነገሠ፡፡",
      "34": "ዮባብም በሞተ ጊዜ የቴማን አገር ተወላጅ ሑሻም በእርሱ እግር ተተክቶ ነገሠ፡፡",
      "35": "ሑሻምም በሞተ ጊዜ የምድያምን ሰዎች በሞአብ ሜዳ ድል የመታው የበዳድ ልጅ ሀዳድ በእርሱ እግር ተተክቶ ነገሠ፤ የነገሠባትም ከተማ ዐዊት ትባል ነበር፡፡",
      "36": "ሀዳድ በሞተ ጊዜ የማሣራቃ ተወላጅ ሠምላ በእርሱ እግር ተተክቶ ነገሠ፡፡",
      "37": "ሠምላ በሞተ ጊዜ በወንዝ አጠገብ ያለችው የረሖቦት ተወላጅ የነበረው ሻኡል በእርሱ ተተክቶ ነገሠ፡፡",
      "38": "ሻኡል በሞተ ጊዜ የዐክቦር ልጅ በዐል ሐናን በእርሱ እግር ተተክቶ ነገሠ፡፡",
      "39": "የአክቦር ልጅ በዓል ሐናንም በሞተ ጊዜ ሃዳር በእርሱ እግር ተተክቶ በገሠ፤ የነገሠባትም ከተማ ፈዑ ትባል ነበር፤ ሚስቱም ሜዛሃብ ልጅ ማጥሬድ የወለደቻት መሄጣብኤል ትባል ነበር፡፡",
      "40": "የሚከተሉትም የዔሳው ዝርያዎች የነገድ አለቆች በየጎሳቸው ስምና በየሚኖሩበት ቦታ ስም ይጠራሉ፤ ቲመረነሰዕ፣ ዐልዋ፣ ዬትነለ፣",
      "41": "ኦሆሊባማ፣ ኤላ፣ ፊኖን፣",
      "42": "ቀናዝ፣ ቴማን፣ ሚብጻር፣",
      "43": "ማግዲኤልና ዒራም፡፡ በየመኖሪያ ስፍራቸው ስም የሚጠሩት የኤዶም አለቆች እነዚህ ናቸው፡፡ ይህም ዔሳው የኤዶማውያን አባት ነው፡፡"
    },
    "Chapter 37": {
      "1": "ያዕቆብ ተቀማጭነቱን አባቱ በኖረበት በከነዓን ምድር አደረገ፡፡",
      "2": "የያዕቆብ ዝርያዎች ታሪክ እንደሚከተለው ነው፤ ዮሴፍ አሥራ ሰባት ዓመት ወጣት በነበረበት ጊዜ ከአባቱ ሚስቶችና ከባላና ከዚልፋ ከተወለዱት ወንድሞቹ ጋር በጎችና ፍየሎች ይጠብቅ ነበር፤ ወንድሞቹ የሚፈጽሙትንም በደል እያመጣ ለአባቱ ይነግር ነበር፡፡",
      "3": "ያዕቆብ ዮሴፍን ከሌሎች ልጆች ሁሉ አብልጦ ይወደው ነበር፤ ምክንያቱም በስተርጅና የወለደው ስለሆነ ነው፤ ስለዚህም ጌጠኛ የሆነ እጅ ጠባብ ሙሉ ልብስ ሰፋለት፡፡",
      "4": "ወንድሞቹም አባታቸው ከእነርሱ ይልቅ ዮሴፍን እንደሚወድ ባዩ ጊዜ በመቅናት ጠሉት፤ መልካም ቃልም ሊናገሩት አልወደዱም፡፡",
      "5": "አንድ ሌሊት ዮሴፍ ሕልም አየ፤ ሕልሙን ለወንድሞቹ በነገራቸውም ጊዜ ከቀድሞው ይበልጥ ጠሉት፡፡",
      "6": "እርሱም እንዲህ አላቸው “ያየሁትን ሕልም ልንገራችሁ፤",
      "7": "እኛ ሁላችን በእርሻ ውስጥ የስንዴ ነዶ እናስር ነበር፤ የእኔ ነዶ ተነሳና ቀጥ ብሎ ቆመ፤ የእናንተ ነዶዎች ዙሪያውን ተሰብስበው ለእኔ ነዶ ሰገዱለት፡፡”",
      "8": "ወንድሞቹም “ታዲያ በእኛ ላይ ንጉሥ ሆነህ ልትገዛን ታስባለህን?” ብለው ጠየቁት፡፡ ስላየው ሕልምና የእነርሱንም በደል ለአባቱ በመናገሩ ይበልጥ እየጠሉት ሄዱ፡፡",
      "9": "ከዚህ በኋላ ዮሴፍ ሌላ ሕልም አይቶ ወንድሞቹን “እነሆ ሌላ ሕልም አየሁ፤ በሕልሜም ፀሐይና ጨረቃ ዐሥራ አንድ ከዋክብት ሰገዱልኝ” አላቸው፡፡",
      "10": "ይህንኑ ለወንድሞቹ የነገራቸውን ህልም ለአባቱም በነገረው ጊዜ፤ አባቱ “ይህ ምን ዓይነት ሕልም ነው? እኔና እናትህ ወንድሞችህም የምንሰግድልህ ይመስልሃልን?” በማለት ገሠጸው፡፡",
      "11": "የዮሴፍ ወንድሞች እጅግ ቀኑበት፤ አባቱ ግን ይህን ነገር በልቡ እያሰላሰለ ይጠብቀው ነበር፡፡",
      "12": "አንድ ቀን የዮሴፍ ወንድሞች የአባታቸውን መንጋ ይዘው ወደ ሴኬም ተሠማሩ፤",
      "13": "እሥራኤልም ዮሴፍን “እነሆ ወንድሞችህ መንጋውን ይዘው ወደ ሴኬም መሠማታቸውን ታውቃለህ፤ ስለዚህ ወደ እነርሱ ልልክህ እፈልጋለሁ” አለው፡፡ ዮሴፍም “እሺ እሄዳለሁ” አለ፡፡",
      "14": "አባቱም “በል እንግዲህ ሂድና የወንድሞችህንና የመንጋዎቹን ደህንነት ዓይተህ ንገረኝ” አለው፡፡ በዚህ ዓይነት እሥራኤል ዮሴፍን ከኬብሮን ሸለቆ ላከው፡፡ ዮሴፍም ሴኬም ደረሰ፡፡",
      "15": "እዚያም በየዱሩ ሲባዝን ሳለ አንድ ሰው አገኘውና “ምን እየፈለግህ ነው?” ብሎ ጠየቀው፡፡",
      "16": "ዮሴፍም “ወንድሞቼን እየፈለግሁ ነው፤ መንጋዎቻቸውን ይዘው ወዴት እንደተሠማሩ ልትነግረኝ ትችላለህን?” አለው፡፡",
      "17": "ሰውየውም “እነርሱ ከዚህ ሄደዋል፤ ወደ ዶታን እንሂድ ሲሉ ሰምቻቸዋለሁ” አለው፡፡ ስለዚህ የወንድሞቹን ዱካ ተከትሎ ሄደና በዶታን አገኛቸው፡፡",
      "18": "እነርሱም በሩቅ አዩት፤ ወደ እነርሱም ከመድረሱ በፊት ሊገድሉት ተማከሩ፡፡",
      "19": "እርስ በርሳቸውም “እነሆ ያ ሕልም አላሚ መጣ፤",
      "20": "ኑ እንግደለውና ከእነዚህ ከደረቁት ጉድጓዶች በአንደኛው እንጣለው፤ ከዚህ በኋላ ክፉ አውሬ በላው ብለን ማመካኘት እንችላለን፤ በዚህ ዓይነት የሕልሙን መጨረሻ እናያለን” አሉ፡፡",
      "21": "ሮቤል ይህንን የአድማ ምክር በሰማ ጊዜ ከእጃቸው ለማዳን በመፈለግ “ተው አይሆንም ባንገድለው ይሻላል፤",
      "22": "ከምትገድሉት በበረሓ ባለው ጉድጓድ ውስጥ ጣሉት” አላቸው፡፡ ሮቤል ይህንን ያለው ከእጃቸው አድኖ ወደ አባቱ ሊወስደው ፈልጎ ነው፡፡",
      "23": "ዮሴፍ ወደ ወንድሞቹ በደረሰ ጊዜ ጌጠኛ የሆነውን እጀ ሙሉ ልብሱን አወለቁበት፤",
      "24": "ዮሴፍንም ወስደው ውሃ በሌለበት ደረቅ ጉድጓድ ውስጥ ጣሉት፡፡",
      "25": "ከዚህ በኋላ ምሳ ለመብላት ተቀመጡ፤ በሚመገቡበትም ጊዜ እስማኤላውያን ነጋዴዎችን በሩቅ አዩ፤ እነርሱም በግመሎቻቸው ቅመማ ቅመም፣ በለሳን፣ ከርቤም ጭነው ከገለዓድ ወደ ግብጽ የሚጓዙ ነበሩ፡፡",
      "26": "በዚህ ጊዜ ይሁዳ ወንድሞቹን እንዲህ አላቸው “ወንድማችን ገድለን የአሟሟቱን ሁኔታ ብንደብቅ ምን ይጠቅመናል?",
      "27": "በእርሱ ላይ ጉዳት ከምናደርስበት ይልቅ ለእነዚህ እስማኤላውያን ነጋዴዎች ብንሸጠው ይሻላል፤ ምክንያቱም እርሱ የሥጋ ወንድማችን ነው፡፡” ወንድሞቹም በዚህ ሃሳብ ተስማሙ፡፡",
      "28": "የምድያም ነጋዴዎች የሆኑ እስማኤላውያን በዚያ በኩል ያልፉ ነበር፤ ስለዚህ ወንድሞቹ ዮሴፍን ከጉድጓድ ጎትተው በማውጣት ለእነዚህ እስማኤላውያን በሃያ ብር ሸጡላቸው፤ እነርሱም ወደ ግብፅ ይዘውት ሄዱ፡፡",
      "29": "ሮቤል ወድ ጉድጓዱ መጥቶ ዮሴፍ በዚያ አለመኖሩን ባወቀ ጊዜ በሐዘን ልብሱን ቀደደ፤",
      "30": "ወደ ወንድሞቹም ሄደና “እነሆ ልጁ እዚያ የለም! እንግዲህ እኔ ወዴት ብሄድ ይሻለኛል?” አለ፡፡",
      "31": "ከዚህ በኋላ አንድ ፍየል አረዱና የዮሴፍን ልብስ በደም ነከሩት፡፡",
      "32": "ብዙ ሕብር ያለበትንም ልብሱን ወደ አባታቸው ወስደው “እነሆ ይህን አገኘን የልጅህ ልብስ እንደሆነ ወይም እንዳልሆነ እይ” አሉት፡፡",
      "33": "እርሱም የልጁ ልብስ መሆኑን ተረድቶ “በእርግጥ የእርሱ ልብስ ነው፤ አንድ ክፉ አውሬ ገድሎታል፤ ልጄን ዮሴፍን አውሬ ቦጫጭቆ በልቶታል” አለ፡፡",
      "34": "ከዚህ በኋላ ልብሱን በሃዘን ቀደደ፤ የሐዘን ልብስ ለብሶም ለልጁ ብዙ ቀናት አለቀሰ፡፡",
      "35": "ወንዶችና ሴቶች ሁሉ ሊያጽናኑት ወሰ እርሱ መጡ፤ እርሱ ግን “ለልጄ እያለቀስኩ ወደ መቃብር እወርዳለሁ” በማለት መጽናናትን እምቢ አለ፡፡ ስለዚህ ስለ ልጁ ማዘን ቀጠለ፡፡",
      "36": "በዚያን ጊዜ የምድያም ሰዎች የሆኑ እስማኤላውያን ዮሴፍን በግብፅ አገር ለጶጢፋር ሸጡት፤ ጶጢፋር ከፈርዖን ባለስልጣኖች አንዱ የሆነ የዘበኞቹ አለቃ ነበር፡፡"
    },
    "Chapter 38": {
      "1": "በዚያም ወራት ይሁዳ ከወንድሞቹ ተለይቶ ሒራ ወደሚሉት ዐዱላማዊ ሰው ዘንድ ሄዶ መኖሪያውን እዚያ አደረገ፡፡",
      "2": "እዚያም ይሁዳ የከነዓናዊውን የሹዓን ሴት ልጅ አየ፤ እርስዋንም አግብቶ የግብረ ሥጋ ግንኙነት ፈፀመ፡፡",
      "3": "እርስዋም አርግዛ ወንድ ልጅ ወለደችለት፤ ስሙንም ዔር ብላ ጠራችው፡፡",
      "4": "እንደገናም አረገዘችና ወንድ ልጅ ወለደችለት፤ ስሙንም ዖናን ብላ ጠራችው፤",
      "5": "እንደገናም ወንድ ልጅ ወለደች ስሙንም ሼላ ብላ ጠራችው፤ እርሱንም የወለደችው ይሁዳ አክዚብ በሚባል ቦታ በሚኖርበት ጊዜ ነው፡፡",
      "6": "ይሁዳ የመጀመሪያ ልጁን ኤርን ትዕማር ከምትባል ልጃገረድ ጋር አጋባው፡፡ ",
      "7": "ዔር በአምላኩ ፊት ክፉ ሰው ስለነበረ ፈጣሪው በሞት ቀሰፈው፡፡ ",
      "8": "ይሁዳ የኤርን ወንድም ኦናንን ‹ሂድና ከወንድምህ ሚስት ጋር የግብረ ሥጋ ግንኙነት በማድረግ በደንቡ መሠረት ለወንድምህ መጠሪያ የሚሆን ዘር አስቀርለት› አለው፡፡ ",
      "9": "ኦናን የሚወለዱት ልጆች የእርሱ ያለመሆናቸውን በማወቁ ከወንድሙ ሚስት ጋር የግብረ ሥጋ ግንኙነት ባደረገ ቁጥር ዘሩን ወደ ምድር ያፈሰው ነበር፤ በዚህ ዓይነት በወንድሙ ስም ልጆች እንዳይወለዱ አደረገ፡፡ ",
      "10": "ይህን በማድረጉ አምላኩን ስላሳዘነ ፈጣሪ እርሱንም ቀሰፈው፡፡ ",
      "11": "ከዚህ በኋላ ይሁዳ ምራቱን ትዕማርን ‹ልጄ ሼላ እስከሚያድግበት ጊዜ ድረስ ሂጂና በአባትሽ ቤት መበለት ሆነሽ ኑሪ› አላት፡፡ ይህንንም ያለው እንደወንድሞቹ ይሞትብኛል ብሎ ስለሠጋ ነበር፤ ስለዚህ ትዕማር ሄዳ በአባቷ ቤት ተቀመጠች፡፡",
      "12": "በርከት ካሉ ዓመታት በኋላ የሹዓ ልጅ የሆነችው የይሁዳ ሚስት ሞተች፤ ይሁዳ ከሀዘኑ ከተጽናና በኋላ ከወዳጁ ከዐዱላማዊው ከሒራ ጋር በጎቹን ለማሸለት ወደ ቲምና ሄደ፡፡ ",
      "13": "ሰዎቹም ለትዕማር \"አማትሽ በጎቹን ለማሸለት ወደ ቲምና ይሄዳል\" ብለው ነገሩአት፡፡ ",
      "14": "ስለዚህ ትዕማር የመበለትነትዋን ልብስ ለውጣ ፊቷን በሻሽ ሸፈነች፤ ወደ ቲምና በሚወስደው መንገድ ዳር በዔናይም ደጅ ተቀመጠች፤ ይህንንም ያደረገችው ሼላ አድጎ ሳለ ለእርሱ በሚስትነት እንድትሰጥ አለመፈቀዱን ስለተረዳች ነው፡፡",
      "15": "ፊቷን በሻሽ ሸፍና ስለነበር ይሁዳ ባያት ጊዜ አመንዝራ ሴት መሰለችው፡፡ ",
      "16": "ምራቱ እንደሆነች ሳያውቅ እርስዋ ወደተቀመጠችበት ወደ መንገድ ዳር ወጣ አለና \"እባክሽ ከአንቺ ጋር እንድተኛ ፍቀጅልኝ\" ብሎ ጠየቃት፡፡ እርስዋም \"ፈቃድህን ብፈፅም ምን ትሰጠኛለህ\" አለችው፡፡ ",
      "17": "እርሱም \"ከመንጋዎቼ መካከል አንድ የፍየል ጠቦት እልክልሻለሁ\" አላት፡፡ እርስዋም \"እሺ እንግዲያውስ ጥቦቱን እስክትልክልኝ ድረስ መያዣ የሚሆን ነገር ስጠኝ\" አለችው፡፡",
      "18": "እርሱም \"ታድያ መያዣ የሚሆን ነገር ምን ልስጥሽ?\" አላት፡፡ እርስዋም የማህተም ቀለበትህን ከነማሰሪያውና ይህን የያዝከውን በትር ስጠኝ አለችው፡፡ ስለዚህ የጠየቀችውን ሁሉ ሰጣትና ከእርስዋ ጋር የግብረ ሥጋ ግንኙነት አደረገ፤ እርስዋም አረገዘችለት፡፡ ",
      "19": "ከዚያ በኋላ ሻሽዋን ከፊትዋ ላይ አንስታ የመበለትነት ልብስዋን እንደገና ለበሰች፡፡",
      "20": "ይሁዳ በመያዣ መልክ የሰጣትን ነገሮች ለማስመለስ የፍየል ጠቦት በዐዱላማዊው ሰው እጅ ወደ ሴትየዋ ላከ፤ ሰውየው ግን ሊያገኛት አልቻለም፡፡ ",
      "21": "ሰውየውም እዚያ የሚኖሩትን ሰዎች \"በዔናይም ደጅ በመንገድ ዳር የነበረችው አመንዝራ ሴት ወዴት ሄደች?\" ብሎ ጠየቀ፡፡ ሰዎቹም \"በዚህ አካባቢ እንደዚህ ያለች አመንዝራ ሴት የለችም\" አሉት፡፡ ",
      "22": "ስለዚህ ሰውየው ወደ ይሁዳ ተመልሶ ሄደና \"ላገኛት አልቻልኩም፤ በዚያ የሚኖሩ ሰዎችም እንደዚህ ያለች አመንዝራ ሴት  እዚህ የለችም አሉኝ\" ብሎ ነገረው፡፡ ",
      "23": "ይሁዳም \"እንግዲህ ጥቦቱን ልኬላት ነበር፤ ነገር ግን ልታገኛት አልቻልክም፤ ስለዚህ ሰዎች መሳቂያ እንዳያደርጉን የወሰደችውን መያዣ እዚያው ታስቀረው› አለ፡፡",
      "24": "በሦስተኛው ወር ገደማ ሰዎች ምራትህ ትዕማር የዝሙት ሥራ ፈፀመች፤ ከዚህም የተነሳ አርግዛለች› ብለው ለይሁዳ ነገሩት፡፡   ይሁዳም ‹ወደ ውጭ አውጥታችሁ በእሳት አቃጥላችሁ ግደሉአት› አለ፡፡",
      "25": "እርስዋም ተይዛ ወደ ውጭ በምትወጣበት ጊዜ ‹እኔ ያረገዝሁት የእነዚህ ዕቃዎች ባለቤት ከሆነ ሰው ነው፤ ይህንን የማኅተም ቀለበት ከነማሰሪያውና ይህንንም በትር ተመልክተህ የማን እንደሆኑ ዕወቅ› ብላ ለዐማቷ ለይሁዳ ላከችለት፡፡",
      "26": "ይሁዳም ዕቃዎቹ የማን እንደሆኑ ዐውቆ ‹ከልጄ ከሼላ ጋር ሰላላጋባኋት እርስዋ ከእኔ ይልቅ ትክክለኛ ሆና ተገኘች› አለ፤ ከእርስዋም ጋር ዳግመኛ የግብረ ሥጋ ግንኙነት አላደረገም፡፡",
      "27": "የመውለጃዋ ቀን በተቃረበ ጊዜ በማሕፀንዋ ውስጥ መንታ ልጆች መኖራቸው ታወቀ፡፡",
      "28": "በምትወልድበትም ጊዜ ከመንትያዎቹ አንዱ እጁን አወጣ፤ አዋላጂቱም ሴት ቀይ ክር በእጁ አሰረችለትና ‹ይህ በመጀመሪያ ወጣ› አለች፡፡",
      "29": "ነገር ግን እጁን በመለሰው ጊዜ ወንድሙ ቀድሞት ተወለደ፤ አዋላጂቱም ሴት ‹እንዴት ጥሰህ ወጣህ› አለች፤ ስለዚህ የመጀመሪያው ልጅ ስም ‹ፋሬስ ተባለ፡፡66* ",
      "30": "ከዚህ በኋላ በእጁ ላይ ቀይ ክር የነበረው ወንድሙ ተወለደ፤ ስሙም ዛራሕ ተባለ፡፡"
    },
    "Chapter 39": {
      "1": "እስማኤላውያን ነጋዴዎች ዮሴፍን ወደ ግብጽ ወሰዱት፤ እዚያም ከግብጽ ንጉሥ ፈርዖን ባለሥልጣኖች አንዱ ለሆነው ለጶጢፋር ሸጡት፤ ጶጢፋር የተባለው ገብጻዊ፤ የፈርዖን የዘበኞች አለቃ ነበር፡፡",
      "2": "የአብርሃም አምላክ ከዮሴፍ ጋር ነበር፤ ስለዚህም በግጻዊው አሳዳሪው ቤት ሲኖር ተቃናለት፡፡",
      "3": "የአብርሃም አምላክ ከዮሴፍ ጋር እንደነበረና ሥራውንም ሁሉ እንዳቃነለት ባየ ጊዜ፤",
      "4": "ጶጢፋር ዮሴፍን ወደደው፤ የቅርብ አገልጋዩም አደረገው፤ በቤቱ ላይ አዛዥነትን በንብረቱም ላይ ኃላፊነትን ሰጠው፡፡",
      "5": "ይህም ከሆነበት ጊዜ ጀምሮ יהוה በዮሴፍ ምክንያት የግብፃዊውን ሰው ቤት ንብረትና በውጭም በእርሻ ያለውን ሀብት ሁሉ ባረከለት፡፡",
      "6": "ስለዚህ ጶጢፋር ያለውን ንብረት ሁሉ በዮሴፍ ቁጥጥር ሥር አደረገ፤ ስለዚህ ጶጢፋር ከሚመገበው ምግብ በስተቀር የሚያውቀው ምንም ነገር አልነበረም፡፡ ዮሴፍ ቁመናው የተስተካከለ መልከ መልካም ሰው ነበር፡፡",
      "7": "ከጊዜ በኋላ የጌታው ሚስት ዮሴፍን ተመልክታ ስለአፈቀረችው፤ \"ና ከእኔ ጋር አብረን እንተኛ\" አለችው፡፡",
      "8": "እርሱ ግን ይህን ለመፈጸም ፈቃደኛ አልሆነም፤ ስለዚህም እንዲህ አለ \"ጌታዬ ሁሉንም ነገር በእኔ ኃላፊነት ሥር ስላደረገ፤ በቤቱ ውስጥ ስላለው ንብረት ሁሉ ምንም የሚያውቀው ነገር የለም፤ ያለውን ንብረት ሁሉ እንዳስተዳድርለት በዐደራ ለእኔ ሰጥቶኛል፡፡",
      "9": "ጌታዬ በዚህ ቤት ባለው ንብረት ሁሉ ላይ ከእኔ የበለጠ ኀላፊነት የለውም፤ ከአንቺ በቀር በእኔ ቁጥጥር ሥር ያላደረገው ምንም ነገር የለም፤ ይኼውም ሚስቱ ስለሆንሽ ነው፤ ታዲያ ይህን አስከፊ ኃጢአት በመፈጸም አምላኬን እንዴት አሳዝናለሁ?\"",
      "10": "እርስዋም ይህንኑ ጉዳይ በየቀኑ ትነግረው ነበር፤ ዮሴፍ ግን አብሮአት መተኛት ይቅርና በአጠገቧ ለመገኘት አልፈለገም፡፡",
      "11": "ከዕለታት አንድ ቀን ዮሴፍ ለሥራ ወደ ቤት ሲገባ በቤት ውስጥ አንድም ሠራተኛ አልነበረም፡፡",
      "12": "በዚያን ጊዜ የጌታው ሚስት ልብሱን ይዛ \"ከእኔ ጋር ተኛ\" አለችው፤ እርሱ ግን ልብሱን እጅዋ ላይ ትቶላት ከቤት ሸሽቶ ወጣ፡፡",
      "13": "እርስዋም ልብሱን እጅዋ ላይ ትቶ ከቤት ሸሽቶ መውጣቱን በተመለከተች ጊዜ፤",
      "14": "አገልጋዮችዋን ጠርታ እንዲህ አለቻቸው፤ \"እነሆ ባለቤቴ ያመጣው ይህ ዕብራዊ ሊያዋርደን ነበር፤ ወዳለሁበት ክፍል ገብቶ ሊደፍረኝ ሞከረ፤ እኔ ግን ድምፄን ከፍ አድርጌ ጮኽሁ፡፡",
      "15": "ዕርዳታ ለማግኘትም መጮኼን በሰማ ጊዜ ልብሱን አጠገቤ ትቶ ከቤት ሸሽቶ ወጣ፡፡\"",
      "16": "የዮሴፍ አሳዳሪ እስኪመጣ ድረስ ልብሱን በእርስዋ ዘንድ አቆየችው፡፡",
      "17": "በመጣም ጊዜ የሆነውን ታሪክ እንዲህ ስትል ዘርዝራ ነገረችው፤ \"አንተ ወደዚህ ያመጣኸው ዕብራዊ አገልጋይ ወዳለሁበት ክፍል ገብቶ ሊያዋርደኝ ነበር፡፡",
      "18": "ነገር ግን ዕርዳታ ለማግኘት ድምፄን ከፍ አድርጌ በጮኽሁ ጊዜ ልብሱን አጠገቤ ትቶ ከቤት ሸሽቶ ወጣ፡፡\"",
      "19": "ሚስቱ \"የአንተ አገልጋይ እንዲህ አደረገኝ\" ብላ የነገረችውን ታሪክ በሰማ ጊዜ የዮሴፍ አሳዳሪ እጅግ ተቆጣ፡፡",
      "20": "ስለዚህ ዮሴፍን ወስዶ የንጉሡ እስረኞች ወዳሉበት እስር ቤት አስገባው፡፡ ነገር ግን ዮሴፍ በእስር ቤት በነበረበት ጊዜ፤",
      "21": "יהוה ከእርሱ ጋር ሆኖ ዘላለማዊ ፍቅሩን አሳየው፤ በእስር ቤቱ አዛዥ ዘንድ ባለሟልነትን እንዲያገኝ አደረገው፡፡",
      "22": "በዚህ ዐይነት በእስረኞቹ ሁሉ ላይና በእስር ቤቱ ውስጥ በሚደረገው ነገር ሁሉ ላይ ኃላፊ አደረገው፡፡",
      "23": "የአብርሃም አምላክ ከዮሴፍ ጋር ሆኖ የሚያደርገው ነገር ሁሉ እንዲቃናለት ስላደረገ የእስር ቤቱ አዛዥ በዮሴፍ ቁጥጥር ሥር በነበረው ነገር ምንም አሳብ አልነበረበትም፡፡"
    },
    "Chapter 40": {
      "1": "ይህ ከሆነ ከጥቂት ጊዜ በኋላ የግብጽ ንጉሥ ፈርዖን የወይን ጠጅ አሳላፊና የእንጀራ ቤት ኀላፊ ንጉሡን የሚያሳዝን በደል ፈጸሙ፡፡",
      "2": "ፈርዖን በወይን ጠጅ አሳላፊውና በእንጀራ ቤት ኀላፊው እጅግ ተቆጣ፡፡",
      "3": "ስለዚህ ዮሴፍ ታስሮ ወደሚገኝበት ወደ ዘበኞች አለቃ ቤት ተወስደው እንዲታሰሩ አደረገ፡፡",
      "4": "የእስር ቤቱም አዛዥ ለዮሴፍ አስረከባቸው፤ ዮሴፍም ያገለግላቸው ነበር፡፡ በእስር ቤቱም ለጥቂት ጊዜ ቆዩ፡፡",
      "5": "የንጉሡ የወይን ጠጅ አሳላፊና የእንጀራ ቤት ኀላፊ ሁለቱም በእስር ቤት ሳሉ በአንድ ሌሊት ህልም አዩ፤ የእያንዳንዳቸው ህልም የተለያየ ትርጉም ነበረው፡፡",
      "6": "በማግሥቱ ጠዋት ዮሴፍ እነርሱ ወዳሉበት ክፍል በገባ ጊዜ ተክዘው አገኛቸውና",
      "7": "\"ዛሬ በፊታችሁ ላይ ሐዘን የሚታየው ለምንድን ነው?\" አላቸው፡፡",
      "8": "እነርሱም \"እያንዳንዳችን ሕልም አየን፤ ነገር ግን የእያንዳንዳችንን ሕልም የሚተረጉም ማንም የለም\" አሉት፡፡ ዮሴፍም \"ሕልም የመተርጎም ችሎታ የሚሰጥ የሰማይ አምላክ ብቻ ነው፤ ስለዚህ የእያንዳንዳችሁን ሕልም ንገሩኝ\" አላቸው፡፡",
      "9": "የወይን ጠጅ አሳላፊው እንዲህ በማለት ሕልሙን ተናገረ፤ \"በሕልሜ አንድ የወይን ተክል አየሁ፤",
      "10": "በተክሉም ላይ ሦስት ሐረጎች ነበሩ፤ ቅጠሉ ለምልሞ ወዲያው አበባ አወጣ፤ የወይን ዘለላውም ወዲያው በሰለ፤",
      "11": "የፈርዖን ጽዋ በእጄ ነበረ፤ የወይኑን ፍሬ ወስጄ በጽዋው ውስጥ ጨመቅሁና ለፈርዖን ሰጠሁት፡፡\"",
      "12": "ዮሴፍም እንዲህ አለ፤ \"የሕልሙ ትርጉም ይህ ነው፤ ሦስቱ የወይን ሐረጎች ሦስት ቀናት ናቸው፤",
      "13": "በሦስት ቀን ጊዜ ውስጥ ንጉሡ ከእሥራት ይፈታሃል፤ በደልህንም ይቅር ብሎ ወደ ቀድሞው ማዕርግህ ይመልስሃል፤ ቀድሞ የመጠጥ ቤት ኀላፊ ሆነህ ታደርገው እንደነበር የፈርዖንን ጽዋ በእጁ ትሰጠዋለህ፡፡",
      "14": "ነገር ግን ሁሉ ነገር በተቃናልህ ጊዜ እኔን አስታውሰህ እርዳኝ፤ ለፈርዖንም አሳስበህ ከእዚህ እስር ቤት እንድወጣ አድርገኝ፡፡",
      "15": "ምክንያቱም እኔ ከዕብራውያን አገር ወደዚህ የመጣሁት ወድጄ ሳይሆን ተሸጨ ነው፤ እዚህም አገር ከመጣሁ ወዲህ በእስር ቤት የምገኘው ምንም በደል ሳልፈጽም ነው፡፡\"",
      "16": "የእንጀራ ቤት ኃላፊውም ዮሴፍ ለወይን ጠጅ አሳላፊው ሕልም የሰጠው ትርጉም መልካም መሆኑን ባየ ጊዜ፤ የእርሱንም ህልም ለዮሴፍ እንዲህ ብሎ ነገረው፤ 'እኔም በበኩሌ ያየሁት ህልም ይህ ነው፤ ‹ሦስት ሞሰብ እንጀራ በራሴ ላይ ተሸክሜ ነበር፤",
      "17": "ከሁሉ በላይ ባለው ሞሰብ ውስጥ ለፈርዖን የተዘጋጀ ልዩ ልዩ ምግብ ነበረበት፤ ነገር ግን ወፎች ምግቡን ከሞሰቡ እያነሱ ይበሉት ነበር፡፡›”",
      "18": "ዮሴፍም “የሕልሙ ትርጉም እንዲህ ነው፤ ሦስት ሞሰቦች ሦስት ቀናት ናቸው፤",
      "19": "በሦስት ቀን ውስጥ ፈርዖን ከዚህ እስር ቤት አውጥቶ ራስህን ካስቆረጠ በኋላ በእንጨት ላይ ያሰቅልሃል፤ ወፎችም ሥጋህን ይበሉታል፡፡”",
      "20": "በሦስተኛው ቀን የፈርዖን የልደት በዓል ስለነበረ ለመኳንንቱ ሁሉ ግብዣ አደረገ፤ በዚያኑ ቀን የወይን ጠጅ አሳላፊውና የአንጀራ ቤት ኀላፊው ከእስር ቤት ወጥተው በመኳንንቱ ፊት እንዲቀርቡ አደረገ፡፡",
      "21": "የወይን ጠጅ አሳላፊውን ወደ ቀድሞ ማዕርጉ መለሰው፤ ስለዚህ የወይን ጠጅ ጽዋውን ለንጉሡ መስጠት ጀመረ፡፡",
      "22": "የእንጀራ ቤት ኀላፊውን ግን እንዲሰቀል አደረገው፤ ሁሉም ነገር ዮሴፍ የእያንዳንዳቸውን ሕልም እንደተረጎመው ሆነ፡፡",
      "23": "የወይን ጠጅ አሳላፊው ግን ዮሴፍን አላስታወሰውም፤ ስለ ዮሴፍ የሆነውን ሁሉ ረሳ፡፡"
    },
    "Chapter 41": {
      "1": "ከሁለት ዓመት በኋላ የግብጽ ንጉሥ ፈርዖን ሕልም አየ፤ እርሱ በሕልሙ በዓባይ ወንዝ ዳር ቆሞ ነበር፤",
      "2": "ሰባት የወፈሩና የሰቡ ላሞች ከወንዙ ወጥተው ሣር ሲበሉ አየ፤",
      "3": "ቀጥሎም አጥንታቸው እስከሚታይ የከሱ ሌሎች ሰባት ላሞች ከወንዙ ወጥተው አስቀድመው ከወንዙ ዳር ከነበሩት ላሞች አጠገብ ቆሙ፡፡",
      "4": "የከሱት ላሞች የወፈሩትን ላሞች ዋጡአቸው፤ በዚህ ጊዜ ንጉሡ ከእንቅልፉ ነቃ፡፡",
      "5": "ተመልሶም እንቅልፍ በወሰደው ጊዜ እንደገና ሌላ ሕልም አየ፤ በሕልሙም በአንድ የእህል አገዳ ላይ ሰባት የዳበሩና ያማሩ የእሸት ዛላዎች አየ፤",
      "6": "ቀጥሎም የቀጨጩና ከበረሓ በተነሳ የምሥራቅ ነፋስ ተመትተው የሰለቱ ሰባት የእሸት ዛላዎች በቅለው አየ፡፡",
      "7": "ሰባቱም የቀጨጩ የእሸት ዛላዎች፤ ሰባቱን የዳበሩና ያማሩ የእሸት ዛላዎች ዋጡአቸው፤ ንጉሡም ከእንቅልፉ በነቃ ጊዜ ሕልም ማየቱን ተገነዘበ፡፡",
      "8": "ጠዋት ከመኝታው ሲነሣ መንፈሱ ታወከ፤ ስለዚህ በግብጽ ምድር ያሉትን አስማተኞችንና ጥበበኞችን ሁሉ አስጠርቶ ሕልሙን ነገራቸው፤ ነገር ግን የሕልሞቹን ትርጉም ለመግለጥ የቻለ አንድ እንኳ አልነበረም፡፡",
      "9": "በዚህ ጊዜ የወይን ጠጅ አሳላፊው ንጉሡን እንዲህ አለው፤ \"የሠራሁትን በደል ዛሬ አስታውሳለሁ፤",
      "10": "ንጉሥ ሆይ! አንተ በእኔና በእንጀራ ቤት ኀላፊው ተቆጥተህ በዘበኞች አለቃ ቤት እንድንታሰር አድርገህ ነበር፤",
      "11": "በዚያ ሳለን በአንድ ሌሊት ሁለታችንም የተለያየ ህልም አየን፤ የእያንዳንዳችንም ሕልም የተለያየ ትርጉም ነበረው፡፡",
      "12": "የዘበኞች አለቃ አገልጋይ የነበረ አንድ ወጣት ዕብራዊ ከእኛ ጋር በእስር ቤት ነበር፤ የእያንዳንዳችንን ሕልም ለእርሱ ነገርነውና ተረጎመልን፡፡",
      "13": "ሁሉም ነገር እርሱ እንዳለው ሆነ፤ እኔን ወደ ቀድሞ ማዕርጌ መለስከኝ፤ የእንጀራ ቤቱን ኀላፊ ግን በእንጨት ላይ እንዲሰቀል አደረግኸው፡፡\"",
      "14": "ስለዚህ ፈርዖን ዮሴፍን እንዲያመጡት አዘዘ፤ ወዲያውኑ ከእስር ቤት ይዘውት መጡ፤ ጠጉሩን ተላጭቶ ልብሱን ከለወጠ በኋላ ወደ ንጉሡ ፊት ቀረበ፡፡",
      "15": "ንጉሡም ዮሴፍን \"ሕልም አይቸ ነበር፤ ነገር ግን ማንም ሊተረጉመው አልቻለም፤ አንተ ህልም የመተርጎም ችሎታ እንዳለህ ሰምቻለሁ\" አለው፡፡",
      "16": "ዮሴፍም \"ንጉሥ ሆይ! እኔ ሕልም የመተርጎም ችሎታ የለኝም፤ ትክክለኛውን ትርጉም ሊሰጥህ የሚችል የሰማይ አምላክ ነው\" አለ፡፡",
      "17": "ንጉሡም እንዲህ አለ፤ \"በሕልሜ በዓባይ ወንዝ ዳር ቆሜ ነበር፤",
      "18": "ሰባት የወፈሩና የሰቡ ላሞች ከወንዙ ወጥተው ሣር ሲበሉ አየሁ፤",
      "19": "ቀጥሎም አጥንቶቻቸው እስከሚታይ ድረስ የከሱ ሌሎች ሰባት ላሞች ከወንዙ ወጡ፤ እንደ እነርሱ የሚያስከፉ ላሞች በግብጽ ምድር ከቶ አይቼ አላውቅም፡፡",
      "20": "የከሱትና አስከፊ የሆኑት ላሞች በመጀመሪያ የወጡትን ሰባት የወፈሩ ላሞች ዋጡአቸው፡፡",
      "21": "ከዋጡአቸውም በኋላ እንደ ቀድሞው የከሱ ስለነበሩ እንደ ዋጡአቸው ማንም ሊያውቅ አይችልም ነበር፤ በዚህ ጊዜ እኔ ከእንቅልፌ ነቃሁ፡፡",
      "22": "ደግሞም በሕልሜ በአንድ የእህል አገዳ ላይ ሰባት የዳበሩና ያማሩ የእሸት ዛላዎች አየሁ፤",
      "23": "ቀጥሎም የቀጨጩና በበረሓ ንፋስ ተመትተው የሰለቱ ሰባት የእሸት ዛላዎች ታዩ፡፡",
      "24": "የቀጨጩትም ዛላዎች የሚያምሩትን ዛላዎች ዋጡአቸው፤ ያየኋቸውንም ሕልሞች ለአስማተኞች ነገርሁ፤ ነገር ግን ሕልሞቹን ማንም ሊተረጉምልኝ አልቻለም፡፡\"",
      "25": "ዮሴፍም ፈርዖንን እንዲህ አለው፤ \"የሁለቱም ሕልሞችህ ትርጉም አንድ ነው፤ ፈጣሪ ወደ ፊት የሚያደርገውን ነገር አስቀድሞ ገልጦልሃል፤",
      "26": "ሰባቱ የሚያምሩ ላሞች ሰባት ዓመታት ናቸው፤ ሰባቱም ያማሩ የእሸት ዛላዎች ሰባት ኣመታት ናቸው፤ የሁለቱም ትርጉም አንድ ነው፡፡",
      "27": "ከእነርሱም በኋላ የወጡት ሰባት የከሱትና አስከፊዎቹ ላሞች ሰባት ዓመታት ናቸው፤ እንዲሁም ሰባቱ የቀጨጩና በበረሓ ነፋስ ተመትተው የሰለቱ የእሸት ዛላዎች ሰባት ዓመታት ናቸው፤ የሁለቱም ትርጉም አንድ ነው፤ ይሄውም ሰባት የረሓብ ዓመታት ናቸው፡፡",
      "28": "ልክ እንደነገርሁህ ነው፤ ፈጣሪ ወደፊት የሚያደርገውን ነገር አስቀድሞ ገልጦልሃል፤",
      "29": "በመላው የግብጽ ምድር ላይ ታላቅ ጥጋብ የሚሆንባቸው ሰባት ዓመታት ይመጣሉ፡፡",
      "30": "ከዚያ በኋላ ሰባት የረሓብ ዓመታት ይመጣሉ፤ ረሓብ አገሪቱን በብርቱ ስለሚጎዳት እነዚያ የጥጋብ ዓመታት ይረሳሉ፡፡",
      "31": "ተከታዩ የረሓብ ዘመን እጅግ አሰቃቂ ስለሚሆን የጥጋብ ጊዜ ፈጽሞ እንዳልነበረ ይሆናል፡፡",
      "32": "ሕልሙን ደጋግመህ ማየትህ የሚያመለክተው፤ ነገሩ በአምላክ ዘንድ የተወሰነና በቅርብ ጊዜም ውስጥ የሚፈፀም መሆኑን ነው፡፡",
      "33": "\"እንግዲህ በአገሪቱ ጥበብና ማስተዋል ያለውን ሰው መርጠህ በአገሪቱ አስተዳዳሪ አድርገህ ሹመው፤",
      "34": "በሰባቱ የጥጋብ ዓመታት አንድ አምስተኛውን ሰብል የሚሰበስቡ ሰዎችን መርጠህ ሹም፡፡",
      "35": "እነርሱ በሚመጡት የጥጋብ ዓመታት ትርፍ የሆነውን ሰብል ሁሉ እንዲሰበስቡ እዘዛቸው፤ በየከተማውም እህል በጎተራ እንዲያከማቹና እንዲጠብቁት ሥልጣን ስጣቸው፡፡",
      "36": "ይህም የሚከማቸው እህል በግብጽ ምድር ላይ ወደፊት በሚመጡት ሰባት የረሓብ ዓመታት ለአገሪቱ መጠባበቂያ ይሆናል፤ በዚህ ሁኔታ አገሪቱ በረሓብ ከመጎዳት ትድናለች፡፡\"",
      "37": "ዕቅዱም ለፈርዖንና ለባለሟሎቹም ሁሉ መልካም ሆኖ ታያቸው፤",
      "38": "ንጉሡም \"የአምላኩ መንፈስ ካደረበት ከዮሴፍ የተሻለ ሰው አናገኝም\" አላቸው፡፡",
      "39": "ስለዚህ ንጉሡ ዮሴፍን እንዲህ አለው፤ \"ይህን ሁሉ የገለጠልህ አምላክህ ነው፤ ከማንኛውም ሰው ይልቅ አስተዋይና ብልህ መሆንህ የተረጋገጠ ነው፤",
      "40": "ስለዚህ አንተን በአገሬ ላይ አስተዳዳሪ አድርጌ እሾምሀለሁ፤ ሕዝቡም ሁሉ ይታዘዝልሃል፤ በስልጣንም ከእኔ በቀር የሚበልጥህ የለም፡፡",
      "41": "እነሆ አሁን በመላው ግብጽ ምድር ላይ አስተዳዳሪ አድርጌሃለሁ፡፡\"",
      "42": "ንጉሡ የሥልጣኑ ምልክት ያለበትን የማህተም ቀለበት ከጣቱ አውልቆ በዮሴፍ ጣት ላይ አደረገው፤ ከጥሩ ሐር የተሠራ ልብስ አለበሰው፤ በአንገቱም የወርቅ ሐብል አደረገለት፡፡",
      "43": "በንጉሡ ሁለተኛ ሠረገላ ላይ እንዲቀመጥ አደረገው፤ የንጉሡም የክብር ዘብ ከፊት ፊት እየሄደ \"እጅ ንሡ እጅ ንሡ!\" ይል ነበር፤ ዮሴፍ በግብጽ ምድር ላይ አስተዳዳሪ ሆኖ የተሾመው በዚህ ዓይነት ነበር፡፡",
      "44": "ንጉሡም \"እኔ ንጉሥ ብሆንም በግብጽ ምድር ሁሉ ላይ ያለ አንተ ፈቃድ ማንም ሰው እጁን ወይም እግሩን ማንቀሳቀስ አይችልም\" አለው፡፡",
      "45": "ፈርዖን ለዮሴፍ \"ጻፍናት ፐዕናሕ\" የሚል መጠሪያ ስም አወጣለት፤ አስናት ተብላ የምትጠራውን የጶጢፈራን ልጅ በሚስትነት ሰጠው፤ ጶጢፈራ ኦን ተብሎ በሚጠራው ከተማ ካህን ነበር፡፡",
      "46": "ዮሴፍ የግብጽን ንጉሥ ፈርዖንን ማገልገል ሲጀምር ዕድሜው ሠላሣ ዓመት ነበር፤ ዮሴፍ ከቤተ መንግሥት ወጥቶ በመላው የግብጽ ምድር በመዘዋወር ጉብኝት ያደርግ ነበር፤",
      "47": "በሰባቱ የጥጋብ ዓመታት ምድሪቱ እጅግ ብዙ ሰብል ሰጠች፡፡",
      "48": "በግብጽ አገር በእነዚያ ሰባት የጥጋብ ዓመታት የተገኘውን ሰብል ሰብስቦ በየከተሞች አከማቸ፤ በእያንዳንዱ ከተማ ያከማቸው እህል በዙሪያው ከሚገኙት እርሻዎች የተመረተ ነበር፡፡",
      "49": "በዚህ ዓይነት ዮሴፍ ብዛቱ እንደ ባሕር ዳር አሸዋ የሆነ እጅግ ብዙ እህል አከማቸ፤ እህሉ እጅግ ብዙ ከመሆኑ የተነሳ እየሰፈረ መጠኑን ለማወቅ የነበረውን ዕቅድ ተወ፡፡",
      "50": "ሰባቱ የረሀብ ዓመታት ከመጀመራቸው በፊት፤ ዮሴፍ ከጶጢፈራ ልጅ ከአስናት ሁለት ወንዶች ልጆችን ወለደ፤ ጶጢፈራ ኦን ተብሎ በሚጠራው ከተማ ካህን ነበረ፡፡",
      "51": "ዮሴፍ \"አምላኬ የደረሰብኝን መከራና ዘመዶቼን እንድረሳ አደረገኝ\" በማለት የመጀመሪያ ልጁን ምናሴ ብሎ ጠራው፤",
      "52": "እንዲሁም መከራ በተቀበልሁበት ምድር አምላኬ ልጆች ሰጠኝ\" በማለት ሁለተኛውን ልጅ ኤፍሬም ብሎ ጠራው፡፡",
      "53": "በግብጽ ምድር ጥጋብ የበዛባቸው ሰባቱ ዓመታት ተፈፀሙ፤",
      "54": "ዮሴፍ አስቀድሞ እንደተናገረው፤ ሰባቱ የረሀብ ዓመታት መግባት ጀመሩ፤ በሌሎች አገሮች ሁሉ ረሀብ ሆነ፤ ይሁን እንጂ በመላው የግብጽ ምድር በቂ ምግብ ነበር፡፡",
      "55": "ረሀቡ በመላው ግብጽ ምድር እየተስፋፋ በሄደ ጊዜ፤ ሕዝቡ ወደ ፈርዖን ሄደው \"ምግብ ስጠን!\" ብለው ጮኹ፡፡ ፈርዖንም \"ወደ ዮሴፍ ሂዱና እርሱ የሚላችሁን አድርጉ\" ብሎ አዘዛቸው፡፡",
      "56": "ረሀቡ በመላው ግብጽ እየተስፋፋና እየበረታ ስለሄደ፤ ዮሴፍ ጎተራዎች ሁሉ ተከፍተው እህሉ ለግብጻውያን እንዲሸጥላቸው አደረገ፡፡",
      "57": "በዓለም ላይ ረሀብ ጸንቶ ስለነበር የልዩ ልዩ አገር ሕዝቦች ከዮሴፍ እህል ለመግዛት ወደ ግብጽ አገር መጡ፡፡"
    },
    "Chapter 42": {
      "1": "ያዕቆብ በግብጽ እህል መኖሩን በሰማ ጊዜ ልጆቹን \"እርስ በርሳችሁ እየተያያችሁ ከምትቀመጡ ይልቅ አንድ ነገር አድርጉ፤",
      "2": "በግብጽ አገር እህል መኖሩን ሰምቼአለሁ፤ በረሀብ ከመሞታችን በፊት ወደዚያ ሂዱና እህል ግዙልን\" አላቸው፡፡",
      "3": "ስለዚህ ዓሥሩ የዮሴፍ ወንድሞች እህል ለመግዛት ወደ ግብጽ ሄዱ፤",
      "4": "ነገር ግን ያዕቆብ ከዮሴፍ ጋር ከአንድ እናት የወለደውን ልጁን ብንያምን ከወንድሞቹ ጋር ወደ ግብጽ አላከውም፤ ምክንያቱም \"ጉዳት ይደርስበታል\" ብሎ ስለፈራ ነው፡፡",
      "5": "በከነዓን ምድር ረሀብ በርትቶ ስለነበር የያዕቆብ ልጆች ከሌሎች ሰዎች ጋር እህል ለመግዛት ወደ ግብጽ ሄዱ፡፡",
      "6": "ዮሴፍ የግብጽ ምድር አስተዳዳሪ በመሆኑ ከዓለም ዙሪያ ለሚመጡ ሰዎች ሁሉ እህል እንዲሸጥላቸው ያደርግ ነበር፤ ስለዚህ የዮሴፍ ወንድሞች ወደ እርሱ መጡና ግንባራቸው መሬት እስኪነካ ድረስ ዝቅ ብለው እጅ በመንሳት ሰገዱለት፡፡",
      "7": "ዮሴፍ ወንድሞቹን ባያቸው ጊዜ ዐወቃቸው፤ ነገር ግን የማያውቃቸው በመምሰል በቁጣ ቃል \"ከየት ነው የመጣችሁት?\" ብሎ ጠየቃቸው፡፡ እነርሱም \"እህል ለመሸመት ከከነዓን አገር መጣን\" አሉት፡፡",
      "8": "ምንም እንኳ ዮሴፍ ወንድሞቹን ያወቃቸው ቢሆንም እነርሱ አላወቁትም ነበር፤",
      "9": "ስለእነርሱ ያየው ሕልም ሁሉ ትዝ አለውና \"እናንተ ሰላዮች ናችሁ፤ የመጣችሁትም የአገራችንን ደካማነት እምን ላይ እንደሆነ ለመሰለል ነው\" አላቸው፡፡",
      "10": "እነርሱም ጌታችን ሆይ! እኛ ሰላዮች አይደለንም፤ እኛ አገልጋዮችህ እዚህ የመጣነው እህል ለመግዛት ነው\" አሉት፡፡",
      "11": "\"እኛ ሁላችን የአንድ ሰው ልጆች ነን፤ እኛ የምንታመን ነን፤ ሰላዮችም አይደለንም\" አሉት፡፡",
      "12": "ዮሴፍም \"አይደለም! እናንተ የመጣችሁት የአገራችን ደካማነት በምን በኩል እንደሆነ ለመሰለል ነው\" አላቸው፡፡",
      "13": "እነርሱም \"እኛ አገልጋዮችህ በከነዓን ምድር የሚኖር የአንድ ሰው ልጆች የሆንን ዐሥራ ሁለት ወንድማማቾች ነን፤ አንዱ ወንድማችን ሞቶአል፤ የመጨረሻ ታናሽ ወንድማችን አሁን ከአባታችን ጋር ይገኛል\" አሉት፡፡",
      "14": "ዮሴፍም እንዲህ አላቸው \"ይኸው እኔ እንዳልሁት ያለ ጥርጥር ሰላዮች ናችሁ!",
      "15": "እንግዲህ ታማኝነታችሁ ተፈትኖ የሚረጋገጠው በዚህ ነው፤ ታናሽ ወንድማችሁ እስከሚመጣ ድረስ እንደማልለቅቃችሁ በንጉሡ በፈርዖን ስም እምላለሁ፡፡",
      "16": "ከእናንተ አንዱ ሄዶ ወንድማችሁን ያምጣ፤ የተናገራችሁት እውነት መሆኑ ተረጋግጦ ነፃ እስክትለቀቁ ድረስ የቀራችሁት እዚሁ በእስር ቤት ትቆያላችሁ፡፡\"",
      "17": "ከዚህ በኋላ ሦስት ቀን አስሮ አቆያቸው፡፡",
      "18": "በሦስተኛው ቀን ዮሴፍ እንዲህ አላቸው፤ \"እኔ አምላኬን የምፈራ ሰው ስለሆንኹ በአንድ ዘዴ ህይወታችሁን ለማዳን አስቤአለሁ፤",
      "19": "እናንተ ታማኞች ሰዎች ከሆናችሁ ከእናንተ አንዱ በእስር ቤት ይቆይ፤ የቀራችሁት እህሉን ይዛችሁ ወደተራቡት ዘመዶቻችሁ ሂዱ፡፡",
      "20": "ከዚህ በኋላ ታናሽ ወንድማችሁን ይዛችሁልኝ ኑ፤ በዚህ ዓይነት የተናገራችሁት ሁሉ እውነት መሆኑ ይረጋገጣል፤ ከመሞትም ትድናላችሁ፡፡\"",
      "21": "እነርሱም በዚህ ነገር ተስማምተው፤ እርስ በርሳቸው እንዲህ ተባባሉ \"በእርግጥ በወንድማችን ላይ ስላደረስነው በደል ተገቢውን ቅጣት በመቀበል ላይ ነን፤ ምሕረት እንድናደርግለት ተጨንቆ ሲለምነን ልመናውን አልተቀበልንም ነበር፤ በእኛም ላይ ይህ ጭንቀት ሊደርስብን የቻለው በዚህ ምክንያት ነው፡፡\"",
      "22": "ሮቤልም \"እኔ እኮ በልጁ ላይ ጉዳት እንዳታደርሱበት ነግሬአችሁ ነበር፤ ነገር ግን አልሰማችሁኝም፤ እነሆ እርሱን በመግደላችን በቀሉን እየተቀበልን ነው\" አላቸው፡፡",
      "23": "ዮሴፍ እነርሱ የሚሉትን ሁሉ ያዳምጥ ነበር፤ እነርሱ ግን ከዮሴፍ ጋር የሚነጋገሩት በአስተርጓሚ ስለነበር የእነርሱን ንግግር ዮሴፍ እንደሚሰማቸው አላወቁም፡፡",
      "24": "ዮሴፍ ከእነርሱ ነጠል ብሎ አለቀሰ፤ እንደገናም ወደ እነርሱ ተመልሶ አነጋገራቸውና ስምዖንን ከመካከላቸው ወስዶ በፊታቸው አሰረው፡፡",
      "25": "ዮሴፍ \"አገልጋዮቹን ለእነዚህ ሰዎች በየስልቻዎቻቸው እህል ሙሉላቸው፤ ገንዘባቸውንም መልሳችሁ በየስልቻዎቻቸው ውስጥ ቋጥሩላቸው፤ ለጉዞአቸውም ስንቅ አስይዙአቸው\" ብሎ አዘዘ፡፡ ይህም ከተደረገላቸው በኋላ፤",
      "26": "የዮሴፍ ወንድሞች የገዙትን እህል በአህዮቻቸው ጭነው ጉዞ ጀመሩ፡፡",
      "27": "በመንገድ ላይ ሳሉ ለአዳር በሰፈሩበት ቦታ ከእነርሱ አንዱ ለአህያው ጥሬ ለመስጠት ስልቻውን በፈታ ጊዜ በስልቻው አፍ ላይ ገንዘቡ ተቋጥሮ አገኘው፡፡",
      "28": "እርሱም ለወንድሞቹ \"ገንዘቤ ተመልሶልኛል፤ ይሄው በስልቻዬ ውስጥ አገኘሁት\" ብሎ ነገራቸው፡፡ ሁሉም በፍርሃት ልባቸው ቀልጦ \"ፈጣሪ ያደረገብን ይህ ነገር ምንድን ነው?\" ተባባሉ፡፡",
      "29": "በከነዓን ወዳለው ወደ አባታቸው ወደ ያዕቆብ ተመለሱ፤ የደረሰባቸውን ሁሉ እንዲህ ብለው ነገሩት፤",
      "30": "\"የግብጽ አገር አስተዳዳሪ ‹አገሬን ልትሰልሉ የመጣችሁ ናችሁ› በማለት በቁጣ ቃል ተናገረን፡፡",
      "31": "እኛም ታማኞች ሰዎች ነን እንጂ ሰላዮች አይደለንም፤",
      "32": "እኛ የአንድ ሰው ልጆች የሆንን ዐሥራ ሁለት ወንድማማቾች ነን፤ አንዱ ሞቶአል፤ የመጨረሻ ታናሽ ወንድማችን በከነዓን ከአባታችን ጋር አለ› አልነው፡፡",
      "33": "ሰውየውም እንዲህ አለን ‹ታማኞች ሰዎች መሆናችሁን የማውቀው ይህን አንድ ነገር ብታደርጉ ነው፤ ይሄውም ከእናንተ አንዱ ከእኔ ጋር ይቆይ፤ ሌሎቻችሁ ለተራቡት ቤተሰቦቻችሁ እህል ይዛችሁ ወደ አገራችሁ ተመለሱ፤",
      "34": "ታናሽ ወንድማችሁንም ይዛችሁልኝ ኑ፤ በዚህ ዓይነት ታማኞች ሰዎች መሆናችሁንና ሰላዮችም አለመሆናችሁን አረጋግጣለሁ፤ ወንድማችሁንም መልሼ እሰጣችኋለሁ፤ በዚህም አገር እንደፈለጋችሁ መነገድ ትችላላችሁ፡፡›\"",
      "35": "ከዚህ በኋላ እህላቸውን ከስልቻዎቻቸው ባራገፉ ጊዜ በየስልቻዎቻቸው ውስጥ ገንዘባቸውን እንደተቋጠረ አገኙ፤ እነርሱና አባታቸው የተመለሰውን ገንዘብ ባዩ ጊዜ እጅግ ፈሩ፡፡",
      "36": "በዚህ ጊዜ አባታቸው \"ልጆቼን ሁሉ እንዳጣ ትፈልጋላችሁን? ዮሴፍ የለም፤ ስምዖንም የለም አሁን ደግሞ ብንያምን ለመውሰድ ትፈልጋላችሁ፤ በዚህ ሁሉ መከራ የምሠቃየው እኔ ነኝ\" አለ፡፡",
      "37": "ሮቤል አባቱን እንዲህ አለው፤ \"ብንያምን ወደ አንተ መልሼ ባላመጣው ሁለቱን ወንዶች ልጆቼን ወስደህ ግደላቸው፤ ስለዚህ በእኔ ኀላፊነት ላከው፤ እኔም መልሼ አመጣዋለሁ፡፡\"",
      "38": "ያዕቆብም ምንም ቢሆን ከእናንተ ጋር አይሄድም፤ ወንድሙ ሞቶአል፤ የቀረው እርሱ ብቻ ነው፤ በመንገድ አንድ ጉዳት ቢደርስበት በእርጅናዬ ዘመን በመሪር ሐዘን ወደ መቃብር እንድወርድ ታደርጉኛላችሁ\" አላቸው፡፡"
    },
    "Chapter 43": {
      "1": "በከነዓን ምድር ረሀቡ እጅግ እየበረታ ሄደ፤",
      "2": "የያዕቆብ ቤተሰብ ከግብጽ የመጣውን እህል ተመግበው በጨረሱ ጊዜ አባታቸው \"እንደገና ወደ ግብጽ ሂዱና ጥቂት እህል ሸምቱልን\" አላቸው፡፡",
      "3": "ይሁዳ ግን ለአባቱ እንዲህ ብሎ መለሰለት፤ \"ሰውየው ‹ወንድማችሁን ይዛችሁ ካልመጣችሁ እፊቴ እንዳትቀርቡ› በማለት በብርቱ አስጠንቅቆናል፤",
      "4": "ስለዚህ ወንድማችንን ይዘን እንድንሄድ ከፈቀድክልን ሄደን እህል በመሸመት ፈቃድህን እንፈጽማለን፡፡",
      "5": "ይህን የማትፈቅድልን ከሆነ ግን ወደዚያ አንሄድም፤ ምክንያቱም ‹ወንድማችሁን ይዛችሁ ካልመጣችሁ እፊቴ እንዳትቀርቡ› ብሎናል፡፡\"",
      "6": "ያዕቆብም \"‹ሌላ ወንድም አለን› ብላችሁ ለሰውየው በመናገር ለምን ይህን ያህል መከራ አመጣችሁብኝ?\" አለ፡፡",
      "7": "እነርሱም \"ሰውየው ስለራሳችንና ስለቤተሰባችን አጥብቆ መረመረን፤ ‹አባታችሁ በሕይወት አለን? ሌላስ ወንድም አላችሁን?› ብሎ ጠየቀን፤ እኛም ለጥያቄው ተገቢውን መልስ ሰጠን፤ ስለዚህ ሰውየው ‹ወንድማችሁን ይዛችሁ እንድትመጡ› እንደሚለን እንዴት ልናውቅ እንችል ነበር?\"",
      "8": "ይሁዳም አባቱን እንዲህ አለ፤ \"ልጁን በእኔ ኀላፊነት አብሮን እንዲሄድ አድርግ፤ ሳንዘገይ አሁኑኑ ጉዞ እንጀምር፤ ይህ ከሆነ፤ እኛም አንተም ልጆቻችንም ሁሉ በረሀብ ከመሞት እንድናለን፡፡",
      "9": "ልጁን በእኔ ዋስትና ስጠኝ፤ ስለእርሱ እኔ ተጠያቂ እሆናለሁ፤ በደህና ወደ አንተ መልሼ ባላመጣው በሕይወቴ ዘመን የተረገምሁ ልሁን፡፡",
      "10": "ይህን ያህል ባንዘገይ ኖሮ እስከ አሁን ሁለት ጊዜ እዚያ ደርሰን መመለስ በቻልን ነበር፡፡\"",
      "11": "አባታቸው ያዕቆብም እንዲህ አላቸው፤ \"እንግዲህ መሄዳችሁ የማይቀር ከሆነ ለአገሪቱ ገጸ በረከት የሚሆን ምድራችን ከምታፈራው ምርጥ ነገር ሁሉ በስልቻዎቻችሁ ጨምራችሁ ሂዱ፤ ይኸውም በለሳን፣ ማር፣ ቅመማ ቅመም፣ ከርቤ፣ ተምርና ለውዝ ይዛችሁ ሂዱ፡፡",
      "12": "ከዚህ በፊት በየስልቻዎቻችሁ ጫፍ ተመልሶ የነበረው ገንዘብ በስሕተት ሊሆን ስለሚችል እጥፍ ገንዘብ ይዛችሁ ሂዱ፡፡",
      "13": "ወንድማችሁን ይዛችሁ በቶሎ ወደሰውየው ሂዱ፡፡",
      "14": "ብንያምንና ሌላውንም ወንድማችሁን መልሶ እንዲሰጣችሁ ሁሉን የሚችል አምላክ የዚያን ሰው ልብ ያራራላችሁ፡፡ እኔ በበኩሌ ልጆቼን ካጣሁ ባዶ እጄን መቅረቴ ነው፡፡\"",
      "15": "ስለዚህ ወንድማማቾቹ ገጸ በረከቱንና እጥፍ ገንዘብ ይዘው ከብንያም ጋር ወደ ግብጽ ለመሄድ ጉዞ ጀመሩ፤ እዚያም በደረሱ ጊዜ ዮሴፍ ፊት ቀረቡ፤፤",
      "16": "ዮሴፍ ብንያምን ከእነርሱ ጋር ባየው ጊዜ የቤቱን አዛዥ ጠራውና \"እነዚህን ሰዎች ወደ ቤት ውሰዳቸው፤ ዛሬ ቀን ከእኔ ጋር ምሳ ስለሚበሉ አንድ ከብት እረድና አዘጋጅ\" አለው፡፡",
      "17": "አዛዡም ዮሴፍ በነገረው መሠረት ሰዎቹን ወስዶ ወደ ቤት አስገባቸው፡፡",
      "18": "ሰዎቹም ወደ ዮሴፍ ቤት በሚሄዱበት ጊዜ እጅግ ፈሩ፤ ምክንያቱም \"ወደዚህ ያመጡን በመጀመሪያ ጊዜ በስልቻዎቻችን ውስጥ ተመልሶ ስለተገኘው ገንዘብ ሳይሆን አይቀርም፤ በዚህ ምክንያት ያሠቃዩናል፤ አህዮቻችንን ወስደው እኛንም የእነርሱ ባሪያዎች ያደርጉናል\" ብለው ስላሰቡ ነው፡፡",
      "19": "ስለዚህ ወደ ቤቱ በር አጠገብ ሲደርሱ የቤቱን አዛዥ እንዲህ አሉት፤",
      "20": "\"ጌታዬ ከዚህ በፊት እህል ለመሸመት ወደዚህ መጥተን ነበር፤",
      "21": "ስንመለስ በመንገድ ለአዳር በሰፈርንበት ቦታ ስልቻዎቻችን ስንፈታ የያንዳንዳችንን ገንዘብ ምንም ሳይጎድልበት በየስልቻዎቻችን አፍ ላይ ተቋጥሮ አገኘነው፡፡ እነሆ ያንን ገንዘብ መልሰን አምጥተናል፡፡",
      "22": "አሁን እህል የምንሸምትበትንም ገንዘብ በተጨማሪ ይዘናል፤ በዚያን ጊዜ ገንዘባችንን መልሶ በየስልቻዎቻችን ማን እንደከተተው አናውቅም፡፡\"",
      "23": "የቤቱም አዛዥ \"በዚህ ጉዳይ ጭቅንቀትና ፍርሃት አይድረስባችሁ፤ የእናንተና የአባታችሁ አምላክ ይህን ገንዘብ በየስልቻዎቻችሁ አስቀምጦላችሁ ይሆናል፤ የእናንተን ገንዘብ ግን እኔ ተቀብያለሁ\" አላቸው፡፡ ከዚህ በኋላ ስምዖንን ወደ እነርሱ አመጣው፡፡",
      "24": "የቤቱ አዛዥ ወንድማማቾቹን ወደ ዮሴፍ ቤት አስገባቸውና እግራቸውን የሚታጠቡበት ውሃ ሰጣቸው፤ ለአህዮቻቸውም ገፈራ ሰጣቸው፡፡",
      "25": "ከዮሴፍ ጋር ምሳ እንደሚበሉ ተነግሯቸው ስለነበር፤ ዮሴፍ በምሳ ሰዓት እስከሚመጣ ድረስ ለእርሱ የሚያቀርቡለትን ስጦታ አዘጋጁ፡፡",
      "26": "ዮሴፍ ወደ ቤት በገባ ጊዜ፤ እርሱ ወዳለበት ክፍል ገብተው ያመጡትን ስጦታ አበረከቱለት፤ ወደ መሬት ዝቅ ብለውም በመስገድ እጅ ነሡት፡፡",
      "27": "እርሱም ስለደህንነታቸው ከጠየቃቸው በኋላ \"ያ የነገራችሁኝ ሽማግሌ አባታችሁ እንዴት ነው? አሁንም በሕይወት አለን?\" አላቸው፡፡",
      "28": "እነርሱም \"አገልጋይህ አባታችን በሕይወት አለ፤ ጤንነቱም የተሟላ ነው\" አሉት፡፡ ወደ መሬት ዝቅ ብለውም በመስገድ እጅ ነሱት፡፡",
      "29": "ዮሴፍ የእናቱ ልጅ የሆነውን ወንድሙን ብንያምን ባየው ጊዜ \"‹ታናሽ ወንድም አለን› ብላችሁ ነግራችሁኝ ነበር፤ ይህ እርሱ ነውን?\" አለና \"ልጄ፤ የአብርሃም አምላክ ይባርክህ\" አለው፡፡",
      "30": "ዮሴፍ ወንድሙን በማየቱ ስሜቱ ስለተነካ ከዚያ ተነስቶ ሄደ፤ ወደ እልፍኙም ገብቶ ምርር ብሎ አለቀሰ፡፡",
      "31": "ፊቱንም ከታጠበ በኋላ ወጣ፤ ራሱንም በመቆጣጠር ምሳ እንዲቀርብ አዘዘ፡፡",
      "32": "ለዮሴፍ ብቻውን አንድ ገበታ፣ ለወንድማማቾቹ ሌላ ገበታ፣ እዚያ ይመገቡ ለነበሩ ግብጻውያንም ሌላ ገበታ ተዘጋጀ፤ ምክንያቱም ግብጻውያን ከዕብራውያን ጋር አብሮ መመገብን እንደ ጸያፍ ይቆጥሩት ስለነበር ነው፡፡",
      "33": "ወንድማማቾቹ ከታላቁ አንስቶ እስከ ታናሹ በዕድሜ ተራ በዮሴፍ ፊት ለፊት ተቀመጡ፤ እንዴት እንደተቀመጡ ባዩ ጊዜ በመደነቅ እርስ በርሳቸው ተያዩ፡፡",
      "34": "ለዮሴፍ ከቀረበለት ምግብ እየተወሰደ ይሰጣቸው ነበር፤ ለብንያም ግን ከሌሎቹ አምስት እጥፍ ተሰጠው፤ በዚህ ዐይነት ከዮሴፍ ጋር እስኪጠግቡ በልተው ጠጥተው ተደሰቱ፡፡"
    },
    "Chapter 44": {
      "1": "ዮሴፍ የቤቱን አዛዥ እንዲህ ብሎ አዘዘው፤ \"ለመጫን የሚችሉትን ያህል በየስልቻዎቻቸው ሙላላቸው፤ የእያንዳንዱንም ገንዘብ በየስልቻው አፍ አስቀምጠው፡፡",
      "2": "የእኔን የብር ዋንጫ ውሰድና በታናሽ ወንድማቸው ስልቻ ውስጥ እህል ለመሸመት ከመጣው ገንዘብ ጋር ክተተው፡፡\" የቤቱም አዛዥ ዮሴፍ እንደነገረው አደረገ፡፡",
      "3": "ጠዋት በማለዳ ወንድማማቾቹ አህዮቻቸውን ይዘው እንዲሄዱ ተደረገ፡፡",
      "4": "ከከተማው ወጥተው ገና ጥቂት መንገድ ርቀው እንደሄዱ፤ ዮሴፍ የቤቱን አዛዥ እንዲህ አለው፤ \"እነዚያን ሰዎች ተከታትለህ ያዛቸው፤ ወደ እነርሱም ስትደርስ ‹በመልካም ፈንታ ክፉ የመለሳችሁት ለምንድን ነው፤",
      "5": "የጌታዬን የብር ዋንጫ የሰረቃችሁት ለምንድን ነው? ዋንጫው ጌታዬ የሚጠጣበትና ሁሉን ነገር መርምሮ የሚያውቅበት እንደሆነ አታውቁምን? ይህ ያደረጋችሁት በደል እጅግ ከባድ ነው› ብለህ ንገራቸው፡፡\"",
      "6": "የቤቱም አዛዥ ወደ ሰዎቹ እንደደረሰ ልክ እንደተባለው ነገራቸው፤",
      "7": "እነርሱም እንዲህ በማለት መልስ ሰጡት፤ \"ጌታችን ሆይ! እንዴት እንዲህ ትናገራለህ? እኛ ይህን የመሰለ ነገር እንዳላደረግን በመሃላ እናረጋግጣለን፤",
      "8": "ከአሁን ቀደም በየስልቻችን ያገኘነውን ገንዘብ እንኳ መልሰን እንዳመጣንልህ ታውቃለህ፤ ታዲያ አሁን ከጌታህ ቤት ብርም ሆነ ወርቅ የምንሰርቀው ለምንድን ነው?",
      "9": "ከእኛ አንዱ ይህን ዕቃ ይዞ ቢገኝ በሞት ይቀጣ፤ የቀረነውም ያንተ ባሪያዎች እንሁን፡፡\"",
      "10": "እርሱም \"መልካም ነው፤ እናንተ ባላችሁት እስማማለሁ፤ ሆኖም ዋንጫውን የወሰደው ሰው ብቻ የእኔ ባሪያ ሆናል፤ የቀራችሁት ግን በነፃ ልትሄዱ ትችላላችሁ\" አላቸው፡፡",
      "11": "ስለዚህ በፍጥነት ስልቻዎቻቸውን አወረዱ፤ እያንዳንዱም የራሱን ስልቻ ከፈተ፡፡",
      "12": "የዮሴፍ አገልጋይ ከታላቁ ጀምሮ እስከ ታናሹ የሁሉንም ስልቻ በተራ በመበርበር ዋንጫውን በጥንቃቄ ፈለገ፤ በመጨረሻ ግን ዋንጫው በብንያም ስልቻ ውስጥ ተገኘ፡፡",
      "13": "ወንድማማቾቹ ይህን ባዩ ጊዜ በሐዘን ልብሶቻቸውን ቀደዱ፤ ስልቻዎቻቸውንም ጭነው ወደ ከተማ ተመለሱ፡፡",
      "14": "ይሁዳና ወንድሞቹ ወደ ዮሴፍ ሲመጡ ገና በቤት ሳለ አገኙት፤ ወደ መሬት ጎንበስ ብለው በመስገድ እጅ ነሱት፤",
      "15": "ዮሴፍም \"ይህ ያደረጋችሁት ነገር ምንድን ነው? እኔ ባለሁበት ደረጃ የሚገኝ ሰው በተለየ ጥበብ ሁሉን ነገር መርምሮ ማወቅ የማይችል መሰላችሁን?\"",
      "16": "ይሁዳም \"እንግዲህ ለጌታችን ምን መልስ እንሰጣለን? ራሳችንን ነፃ የምናደርግበት መልስ ከቶ መስጠት አንችልም፤ ምክንያቱም ፈጣሪ የሠራነውን በደል ገልጦታል፤ እንግዲህ ዋንጫው የተገኘበት ሰው ብቻ ሳይሆን ሁላችንም ባሪያዎችህ እንሁን\" አለ፡፡",
      "17": "ዮሴፍም \"ይህንስ ከቶ አላደርገውም፤ ዋንጫው የተገኘበት ሰው ብቻ የእኔ ባሪያ መሆን አለበት፤ ሌሎቻችሁ በሰላም ወደ አባታችሁ መመለስ ትችላላችሁ\" አለ፡፡",
      "18": "ይሁዳ ወደ ዮሴፍ ቀርቦ እንዲህ አለ፤ \"ጌታዬ ሆይ! እባክህ አንድ ቃል እንድናገር ፍቀድልኝ፤ ምንም እንኳ የፈርዖንን ያህል የተከበርክ ብትሆንም እባክህ አትቆጣኝ፡፡",
      "19": "ጌታዬ ከአሁን ቀደም ‹አባት አላችሁ ወይ? ሌላ ወንድምስ አላችሁ ወይ?› ብለህ ጠየቅኸን፤",
      "20": "እኛም ‹ሽማግሌ አባት አለን፤ በስተርጅና የወለደውም ታናሽ ወንድም አለን፤ የልጁ ወንድም ሞቶአል፤ ከእናቱ ልጅ የቀረው እርሱ ብቻ ስለሆነ አባቱ በጣም ይወደዋል› ብለንህ ነበር፤",
      "21": "አንተም አየው ዘንድ ይዛችሁልኝ እንድትመጡ› አልከን፤",
      "22": "እኛም ‹ልጁ አባቱን ትቶ መምጣት አይችልም፤ ትቶ ከመጣ ግን አባትየው መሞቱ የማይቀር ነው› ብለንህ ነበር፡፡",
      "23": "አንተም ‹ታናሽ ወንድማችሁን ይዛችሁ ካልመጣችሁ ዳግመኛ በፊቴ አትቀርቡም ብለህ በብርቱ አስጠነቀቅኸን፡፡",
      "24": "\"እኛም ወደ አባታችን በተመለስን ጊዜ ያልከንን ሁሉ ነገርነው፤",
      "25": "ከዚህ በኋላ እርሱ ‹አሁንም ወደ ግብጽ ተመለሱና ጥቂት እህል ሸምቱልን› አለን፡፡",
      "26": "እኛም ወደዚያ መሄድ አንችልም፤ ምክንያቱም ታናሽ ወንድማችን ከእኛ ጋር ካልሆነ በሰውየው ፊት መቅረብ አንችልም፤ ስለዚህ ወደዚያ መሄድ የምንችለው ታናሽ ወንድማችን ከእኛ ጋር የሄደ እንደሆን ብቻ ነው› አልነው፡፡",
      "27": "አባታችንም እንዲህ አለን፤ ‹ሚስቴ ራሔል ሁለት ልጆች ብቻ እንደወለደችልኝ ታውቃላችሁ፡፡",
      "28": "ከእነርሱ አንዱ ከአሁን በፊት ተለይቶኛል፤ ከተለየኝ ጀምሮ እስከ አሁን ድረስ ስላላየሁት ክፉ አውሬ በልቶት ይሆናል፤",
      "29": "አሁን ደግሞ ይህንን ወስዳችሁ በእርሱ ላይ አደጋ ቢደርስበት በእርጅናዬ ዘመን የምታመጡብኝ ሐዘን ወደ ሞት ያደርሰኛል፡፡›\"",
      "30": "ይሁዳ \"ስለዚህ ጌታዬ! ልጁን ሳንይዝ ወደ አባታችን ብንመለስ፤ ልጁ ከእኛ ጋር አለመኖሩን ሲያይ ወዲያውኑ ይሞታል፤ ምክንያቱም የእርሱ ሕይወት ከልጁ ሕይወት ጋር የተሳሰረ ስለሆነና እጅግ ከማርጀቱ የተነሳ የሚገጥመው ሐዘን ወደ ሞት ያደርሰዋል፡፡",
      "32": "ከዚህም በላይ ስለልጁ ደኅንነት ራሴን ዋስ አድርጌ ለአባቴ ስጥቻለሁ፤ ደግሞም ‹ልጁን መልሼ ባላመጣው በህይወቴ ዘመን ሁሉ የተረገምሁ ልሁን› ብዬ ቃል ገብቼለታለሁ፡፡",
      "33": "\"ስለዚህ በልጁ ፋንታ የአንተ የጌታዬ ባሪያ ሆኜ ልቅር፤ ልጁ ግን ከወንድሞቹ ጋር ይመለስ፤",
      "34": "ልጁን ሳልይዝ እንዴት ወደ አባቴ መመለስ እችላለሁ? ይህን የመሰለ ስቃይ በአባቴ ላይ ሲደርስ ማየት አልችልም፡፡\"",
      "30-31": "ቀጥሎም ይሁዳ \"ስለዚህ ጌታዬ! ልጁን ሳንይዝ ወደ አባታችን ብንመለስ፤ ልጁ ከእኛ ጋር አለመኖሩን ሲያይ ወዲያውኑ ይሞታል፤ ምክንያቱም የእርሱ ሕይወት ከልጁ ሕይወት ጋር የተሳሰረ ስለሆነና እጅግ ከማርጀቱ የተነሳ የሚገጥመው ሐዘን ወደ ሞት ያደርሰዋል፡፡"
    },
    "Chapter 45": {
      "1": "ዮሴፍ የናፍቆት ስሜቱን በአገልጋዮቹ ፊት መቆጣጠር ባለመቻሉ \"ሁላችሁም ከዚህ ውጡ!\" ብሎ አዘዘ፤ ስለዚህ ዮሴፍ ማንነቱን ለወንድሞቹ በገለጠ ጊዜ ማንም የውጭ ሰው በአጠገቡ አልነበረም፡፡",
      "2": "በዚህ ጊዜ ግብጻውያን እስኪሰሙት ድረስ ድምፁን ከፍ አድርጎ አለቀሰ፤ የፈርዖንም ቤተሰብ ወሬውን ሰማ፡፡",
      "3": "ዮሴፍ ወንድሞቹን \"እኔ ዮሴፍ ነኝ፤ አባቴ እስካሁን በሕይወት አለን?\" አላቸው፡፡ ወንድሞቹ የተናገረውን በሰሙ ጊዜ እጅግ ደነገጡ፤ መልስ መስጠትም ተሳናቸው፡፡",
      "4": "በዚህ ጊዜ ዮሴፍ \"እስቲ ወደ እኔ ቀረብ በሉ\" አላቸው፤ \"እኔ ወደ ግብጽ የሸጣችሁኝ ወንድማችሁ ዮሴፍ ነኝ፤",
      "5": "ነገር ይህን በማድረጋችሁ በመጸጸት አትበሳጩ፤ ምክንያቱም የአባታችን አምላክ እኔን አስቀድሞ የላከኝ የሰዎችን ሕይወት እንዳተርፍ ነው፡፡",
      "6": "በምድር ላይ ረሀብ ከገባ ሁለተኛ ዓመቱን ይዞአል፤ ሰዎች አርሰው መከር መሰብሰብ የማይችሉባቸው አምስት ዓመታት ገና ይመጣሉ፡፡",
      "7": "יהוה አስቀድሞ ወደዚህ የላከኝ በዚህ በአስደናቂ ዘዴ የእናንተን ሕይወት በማዳን በምድር ላይ ዘር እንዲቀርላችሁ አስቦ ነው፡፡",
      "8": "\"ስለዚህ ወደዚህ የላከኝ ራሱ יהוה እንጂ እናንተ አይደላችሁም፤ የአባቶቻችን አምላክ ለፈርዖን እንደ መካሪ አባት፤ በቤት ንብረቱ ላይ ጌታና የመላው ግብጽ አገር ገዥ አደረገኝ፡፡",
      "9": "አሁን በፍጥነት ተመልሳችሁ ወደ አባቴ ሂዱና ልጅህ ዮሴፍ እንዲህ ይልሃል በሉት፤ ‹አምላክህ የመላው ግብጽ ገዥ አድርጎኛል፤ ስለዚህ ሳትዘገይ ወደ እኔ ና፤",
      "10": "ልጆችህን፣ የልጅ ልጆችህን፣ በጎችህን፣ ፍየሎችህን፣ ከብቶችህን ሌላም ያለህን ነገር ሁሉ ይዘህ ና፤ በእኔ አቅራቢያ በሚገኘው በጌሤም ምድር ትኖራለህ፡፡",
      "11": "አምስት የረሀብ ዓመታት ገና ስለሚቀሩ አንተና ቤተሰብህ ጭምር ረሀብ እንዳይደርስባችሁ በጌሤም እመግብሀለሁ፡፡›\"",
      "12": "ቀጥሎም ዮሴፍ እንዲህ አለ፤ \"አሁን የምናገራችሁ እኔ ዮሴፍ መሆኔን እናንተና አንተም ወንድሜ ብንያም አይታችሁ ለማረጋገጥ ችላችኋል፤",
      "13": "በግብጽ አገር ያለኝን ታላቅ ክብርና ያያችሁትንም ሁሉ ለአባቴ ንገሩት፤ በፍጥነትም ወደዚህ አምጡት፡፡\"",
      "14": "ከዚህ በኋላ የወንድሙን የብንያምን አንገት አቅፎ አለቀሰ፤ ብንያምም ወንድሙን አቅፎ አለቀሰ፤",
      "15": "ዮሴፍ የቀሩትንም ወንድሞቹን አንድ ባንድ እየሳመ አለቀሰ፤ ከዚህ በኋላ ወንድሞቹ ከእርሱ ጋር መነጋገር ጀመሩ፡፡",
      "16": "የዮሴፍ ወንድሞች መምጣት በፈርዖን ቤተ መንግሥት በተሰማ ጊዜ ፈርዖንና ባለሥልጣኖቹ ደስ አላቸው፤",
      "17": "ፈርዖን ዮሴፍን እንዲህ አለው፤ \"ወንድሞችህ አህዮቻቸውን ጭነው ወደ ከነዓን እንዲመለሱ ንገራቸው፤",
      "18": "አባታቸውንና ቤተሰቦቻቸውን ይዘው ይምጡ፤ እኔም በግብጽ አገር ለም የሆነውን ቦታ መርጨ እሰጣቸዋለሁ፤ በቂ ምግብ አግኝተው በደስታ መኖር ይችላሉ፡፡",
      "19": "እንዲሁም ሚስቶቻቸውን፤ ልጆቻቸውንና አባታቸውን አሳፍረው የሚያመጡበት ከግብጽ አገር ሠረገላዎችን ይዘው እንዲሄዱ እዘዛቸው፡፡",
      "20": "በግብጽ ምድር ለም የሆነውን ቦታ ስለሚያገኙ ቤት ንብረታቸውን ትተው በመምጣታቸው ቅር አይሰኙ፡፡\"",
      "21": "የያዕቆብ ልጆች ልክ እንደተነገራቸው አደረጉ፤ ዮሴፍም በንጉሡ ትእዛዝ መሠረት ሰረገላዎችንና ለጉዞ የሚሆናቸውን ስንቅ ሰጣቸው፤",
      "22": "ለእያንዳንዳቸውም አንድ አንድ የክት ልብስ ሰጣቸው፤ ለብንያም ግን አምስት የክት ልብስና ሦስት መቶ ብር ሰጠው፡፡",
      "23": "ለአባቱም በዐሥር አህዮች የተጫነ ከግብጽ ምድር የሚገኘውን መልካም ነገር ሁሉ ላከለት፤ እንዲሁም በሚመጣበት ጊዜ ለስንቅ የሚሆነው በሌሎች ዐሥር እንስት አህዮች የተጫነ እህል፣ ዳቦና ሌላም ምግብ ላከለት፡፡",
      "24": "በዚህ ሁኔታ ወንድሞቹን ካሰናበታቸው በኋላ \"በመንገድ አትጣሉ\" ብሎ መከራቸው፡፡",
      "25": "የዮሴፍ ወንድሞች ከግብጽ ተነስተው በከነዓን ወደሚኖረው አባታቸው ወደ ያዕቆብ ተመለሱ፡፡",
      "26": "እዚያም እንደደረሱ አባታቸውን \"ዮሴፍ በሕይወት አለ፤ እንዲያውም በመላው ግብጽ ላይ አስተዳዳሪ ሆኖአል\" አሉት፡፡ ያዕቆብ ግን እጅግ ደነገጠ፤ ሊያምናቸውም አልቻለም፡፡",
      "27": "ነገር ግን ዮሴፍ ያላቸውን ሁሉ በነገሩት ጊዜና እርሱን ወደ ግብጽ የሚወስዱበትን ዮሴፍ የላከለትን ሠረገላ ባየ ጊዜ ሕይወቱ በደስታ ታደሰ፡፡",
      "28": "ከዚህ በኋላ ያዕቆብ \"ልጄ ዮሴፍ በሕይወት መኖሩን ካረጋገጥሁ ከመሞቴ በፊት ሄጄ አየዋለሁ\" አለ፡፡"
    },

    "Chapter 46": {
      "1": "ያዕቆብ ጓዙን ሁሉ ይዞ ተነሣ፤ ቤርሳቤህም በደረሰ ጊዜ ለአባቱ ለይስሐቅ አምላክ መሥዋዕት አቀረበ፡፡",
      "2": "አምላኩ ሌሊት በራእይ ተገለጠለትና “ያዕቆብ! ያዕቆብ!” ብሎ ጠራው፡፡\nእርሱም “አቤት ጌታ ሆይ! እነሆ አለሁ” አለ፡፡",
      "3": "አምላኩም እንዲህ አለው፤ “እኔ የአባትህ አምላክ ነኝ፤ ወደ ግብጽ ለመሄድ አትፍራ፤ እኔ ዘርህን በግብጽ አገር ታላቅ ህዝብ አደርገዋለሁ፤",
      "4": "እኔ ወደ ግብጽ አብሬህ እሄዳለሁ፤ ዘርህንም ወደዚህ ምድር መልሼ አመጣለሁ፤ በምትሞትበትም ጊዜ ዮሴፍ አጠገብህ ይገኛል፡፡”",
      "5": "ያዕቆብ ከቤርሳቤህ ተነሥቶ ወደ ግብጽ ጉዞ ጀመረ፤ ልጆቹም አባታቸውን ያዕቆብን፤ ሕፃናት ልጆቻቸውንና ሚስቶቻቸውን የግብጽ ንጉሥ በላካቸው ሠረገላዎች አሳፍረው፤",
      "6": "ከብቶቻቸውንና በከነዓን ምድር ያፈሩትን ሀብት ሁሉ ይዘው ወደ ግብጽ ሄዱ፤ በዚህ ዓይነት ያዕቆብ ቤተሰቡን ሁሉ ይዞ ወደ ግብጽ ሄደ፤",
      "7": "አብረውት የሄዱትም ወንዶች ልጆቹ፤ ሴቶች ልጆቹና የልጅ ልጆቹ ናቸው፡፡",
      "8": "ከእስራኤል ጋር ወደ ግብጽ የወረዱት የእስራኤላውያንም ስም ዝርዝር የሚከተለው ነው፤\nየያዕቆብ የመጀመሪያ ልጅ ሮቤል፤",
      "9": "የሮቤል ልጆች፡- ሔኖክ ፋሉ፤ \nሔጽሮንና ካርሚ ናቸው፡፡",
      "10": "የስምዖን ልጆች፡- ይሙኤል፤ ያሚን፣ \nኦሃድ፣ ያኪን፣ ጾሐርና \nከከነዓናዊቷ ሴት የተወለደው \nሻኡል ናቸው፡፡",
      "11": "የሌዊ ልጆች፡- ጌርሾን ቀሃትና መራሪ ናቸው፡",
      "12": "የይሁዳ ልጆች፡- ዔር፤ ኦናን፤ ሼላ፤\nፋሬስና ዛራሕ ናቸው፤ ዔርና ዖናን \nግን በከነዓን ምድር ሞተዋል፡፡ \nየፋሬስ ልጆች ሔጽሮንና ሐሙል ናቸው፡፡",
      "13": "የይሳኮር ልጆች፡- ቶላዕ፣ ፉዋ፣ ያሹብና ሺምሮን ናቸው፡፡",
      "14": "የዛብሎን ልጆች፡- ሴሬድ፣ ኤሎንና \nያሕለኤል ናቸው፡፡",
      "15": "እነዚህ ወንዶች ልጆችና ሴቷም ልጅ ዲና በመስጴጦምያ ሳሉ ልያ ለያዕቆብ የወለደችለት ናቸው፡፡ ያዕቆብ ከልያ ያፈራቸው ልጆችና የልጅ ልጆች ሠላሣ ሦስት ናቸው፡፡",
      "16": "የገድ ልጆች፡- ጸፎን፤ ሐጊ፤ ሹኒ፤ \nኤጽቦን፤ ዔሪ፤ አሮድና አርኤሊ ናቸው፡፡",
      "17": "የአሴር ልጆች፡- ይምና፤ ይሽዋ፤ \nይሽዊና በሪዓ ናቸው፡፡ እህታቸው ሤራሕ ትባላለች፡፡ \nየበሪዓ ልጆች ደግሞ ሔቤርና ማልኪኤል ናቸው፡፡",
      "18": "እነዚህ ዐሥራ ስድስቱ ላባ ለልጁ ለልያ በሞግዚትነት ከሰጣት ከዚልፋ የተወለዱ የያዕቆብ ልጆችና የልጅ ልጆች ናቸው፡፡",
      "19": "ያዕቆብ ከራሔል የወለዳቸው ዮሴፍና ብንያም ናቸው፡፡",
      "20": "የዮሴፍ ልጆች ምናሴና ኤፍሬም ናቸው፤ እነርሱም ዮሴፍ በግብጽ ምድር ከኦን \nከተማ ካህን ከጶጢፈራ ሴት ልጅ \nከአስናት የወለዳቸው ናቸው፡፡",
      "21": "የብንያም ልጆች፡- ቤላዕ፤ ቤኬር፤ \nአሽቤል፤ ጌራ፤ ናዕማን፤ ኤሒ፤ ሮሽ፤ ሙፊም፤ \nሑፊምና አረድ ናቸው፡፡",
      "22": "እነዚህ አስራ አራቱ ያዕቆብ ከራሔል የወለዳቸው ልጆችና የልጅ ልጆች ናቸው፡፡",
      "23": "የዳን ልጅ ሑሺም ነው፡፡",
      "24": "የንፍታሌም ልጆች፡- ያሕጽኤል፤ ጉኒ፤ ዬጼርና ሹሌም ናቸው፡፡",
      "25": "እነዚህ ሰባቱ ላባ ለልጁ ለራሔል ከሰጣት ከባላ የተወለዱ የያዕቆብ ልጆችና የልጅ ልጆች ናቸው፡፡",
      "26": "ከያዕቆብ ጋር ወደ ግብጽ የሄዱት \nየያዕቆብ ዝርያዎች ስልሳ ስድስት ናቸው፤ \nይህም የልጆቹን ሚስቶች ቁጥር ሳይጨምር ነው፡፡",
      "27": "ለዮሴፍ በግብጽ ከተወለዱት ከሁለቱ \nወንዶች ልጆች ጋር፤ ከያዕቆብ ጋር ወደ ግብጽ የገቡት የያዕቆብ ዝርያዎች ቁጥር በአጠቃላይ ሰባ ነበር፡፡",
      "28": "በጌሤም ምድር እንዲቀበለው ያዕቆብ ይሁዳን ወደ ዮሴፍ አስቀድሞ ላከው፤ እነርሱ ጌሤም በደረሱ ጊዜ፤",
      "29": "ዮሴፍ አባቱን ለመገናኘት በሠረገላው ተቀምጦ ወደዚያ ሄደ፤ በተገናኙም ጊዜ ዮሴፍ በአባቱ አንገት ላይ ተጠምጥሞ ለብዙ ጊዜ አለቀሰ፡፡",
      "30": "ያዕቆብ ዮሴፍን \"እንግዲህ በህይወት መኖርህን በዐይኔ አይቸ ካረጋገጥሁ፤ ብሞት እንኳ ግድ የለኝም\" አለው፡፡",
      "31": "ከዚህ በኋላ ዮሴፍ ወንድሞቹንና የቀረውን የአባቱን ቤተሰብ እንዲህ አላቸው፤ \"ወደ ፈርዖን ልሂድና ‹በከነዓን ምድር ይኖሩ የነበሩት ወንድሞቼና የቀሩትም አባቴ ቤተሰቦች ወደ እኔ መጥተዋል፤",
      "32": "እነርሱ እንስሳትን የማርባት ችሎታ ያላቸው ከብት ጠባቂዎች ናቸው፤ በጎቻቸውንና ፍየሎቻቸውን፤ ከብቶቻቸውን ያላቸውን ንብረት ሁሉ ይዘው መጥተዋል› ብዬ ልንገረው፡፡",
      "33": "እናንተም ፈርዖን አስጠርቶ ‹የምትተዳደሩበት ሙያችሁ ምንድን ነው?› ብሎ ቢጠይቃችሁ፤",
      "34": "‹እኛ ልክ እንደቀድሞ አባቶቻችን ከልጅነታችን ጀምሮ የምንተዳደረው ከብት በማርባት ነው› ብላችሁ መልሱለት፡፡ ከብት አርቢዎች በግብጻውያን ዘንድ የተናቁ ስለሆኑ ይህን በመናገር በጌሤም ምድር ለመኖር ፈቃድ ታገኛላችሁ፡፡\""
    },
    "Chapter 47": {
      "1": "ዮሴፍም ወደ ፈርዖን ሄዶ \"አባቴና ወንድሞቼ በጎቻቸውንና ፍየሎቻቸውን ከብቶቻቸውንና ሌላም ያላቸውን ነገር ሁሉ ይዘው ወደዚህ መጥተዋል፤ አሁንም በጌሤም ምድር ይገኛሉ\" አለው፡፡",
      "2": "ከወንድሞቹ መካከል መርጦ ያመጣቸውንም አምስቱን ወንድሞቹን በፈርዖን ፊት አቀረባቸው፡፡",
      "3": "ፈርዖን የዮሴፍን ወንድሞች፡- \"የምትተዳደሩበት የሥራ ሙያችሁ ምንድን ነው?\" ብሎ ጠየቃቸው፡፡",
      "4": "እነርሱም እንዲህ ብለው መለሱለት፤ \"እኛ አገልጋዮችህ ከብት አርቢዎች ነን፤ አባቶቻችንም ይተዳደሩበት የነበረ የሥራ ሙያ ይሄው ነበር፡፡ በከነዓን ምድር ረሀብ እጅግ ከመበርታቱ የተነሣ ለእንስሳዎቻችን ግጦሽ ስላጣን ለጊዜው በዚህች አገር ለመኖር መጥተናል፤ ስለዚህ አገልጋዮችህ በጌሤም ምድር እንድንኖር ፍቀድልን፡፡\"",
      "5": "ፈርዖንም ዮሴፍን እንዲህ አለው፤",
      "6": "\"አባትህና ወንድሞችህ ከመጡልህ፤ እነሆ መላው የግብጽ ምድር የአንተ ነው፤ ስለዚህ አባትህና ወንድሞችህ ምርጥ በሆነችው በጌሤም ምድር እንዲኖሩ አድርግ፡፡ ከእነርሱ መካከል ልዩ ችሎታ ያላቸው ሰዎች ካሉ፤ በእኔ እንስሳት ላይ የበላይ ኀላፊዎች አድርገህ ሹማቸው፡፡\"",
      "7": "ከዚህ በኋላ ዮሴፍ አባቱን ያዕቆብን ወደ ፈርዖን አቀረበው፤ ያዕቆብም ፈርዖንን ባረከው፤",
      "8": "ፈርዖንም \"ዕድሜህ ስንት ነው?\" በማለት ያዕቆብን ጠየቀው፡፡",
      "9": "ያዕቆብም \"በመንከራተት ያሳለፍኩአቸው ዘመናት መቶ ሠላሳ ናቸው፡፡ እነርሱም የቀድሞ አባቶቼ በመንከራተት ካሳለፉአቸው ዘመናት እጅግ ያነሱና ችግር የበዛባቸው ናቸው\" አለ፡፡",
      "10": "ያዕቆብም ፈርዖንን ባረከውና ተሰናብቶት ወጣ፡፡",
      "11": "ከዚህ በኋላ ዮሴፍ አባቱና ወንድሞቹ በግብጽ ምድር እንዲቀመጡ አደረገ፤ ፈርዖን ባዘዘው መሠረት በግብጽ ምድር ምርጥ የሆነውን በራምሴ ከተማ አጠገብ ያለውን ቦታ ሰጣቸው፡፡",
      "12": "ዮሴፍ ለአባቱና ለወንድሞቹ በልጆቻቸው ቁጥር ልክ እህል ይሰጣቸው ነበር፡፡",
      "13": "ይሁን እንጂ ረሀቡ እየጸና ስለሄደ፤ ከየትም አገር እህል ለማግኘት አልተቻለም ነበር፤ የግብጽና የከነዓን ሕዝቦችም በረሀቡ እጅግ ተጎድተው ነበር፡፡",
      "14": "ስለዚህ የግብጽና የከነዓን ሕዝቦች ወደ ዮሴፍ መጥተው እህል ሲሸምቱ፤ ዮሴፍ ገንዘቡን ሰብስቦ ወደ ፈርዖን ግምጃ ቤት ያስገባው ነበር፡፡",
      "15": "በዚህ ሁኔታ የግብጽና የከነዓን ሕዝቦች ገንዘባቸውን በእህል ሸመታ ስለጨረሱ፤ ገብጻውያን ወደ ዮሴፍ ተሰብስበው መጥተው \"የምንመገበው እህል ስጠን፤ ምክንያቱም ገንዘባችንን ስለጨረስን በረሀብ ማለቃችን ነው\" አሉት፡፡",
      "16": "ዮሴፍም \"ገንዘባችሁ ካለቀ ከብቶቻችሁን አምጡና በእነርሱ ለውጥ እህል እሰጣችኋለሁ\" አለ፡፡",
      "17": "እነርሱም ከብቶቻቸውን ወደ ዮሴፍ አመጡ፤ እርሱም በፈረሶቻቸውና በአህዮቻቸው፤ በበጎቻቸውና በፍየሎቻቸው በከብቶቻቸውም ለውጥ እህል ሰጣቸው፤ ያንንም ዓመት በሙሉ በከብቶቻቸው ልዋጭ እህል ሰጣቸው፡፡",
      "18": "በሚቀጥለውም ዓመት ወደ እርሱ መጡና እንዲህ አሉት \"ጌታችን ሆይ! ከአንተ የምንሰውረው ነገር የለም፤ ገንዘባችን ሁሉ አልቋል ከብቶቻችንንም ለአንተ አስረክበናል፤ እንግዲህ ለጌታችን የምንሰጠው ምንም ነገር የለንም፡፡",
      "19": "አንድ ነገር አድርግልን እንጂ እስክንሞት ዝም ብለህ አትየን፤ እርሻዎቻችን ጠፍ ሆነው እንዲቀሩ አታድርግ፤ እኛንና መሬታችንን ገዝተህ እህል ስጠን፤ እኛ የንጉሡ ባሪያዎች እንሆናለን፤ መሬታችንም የእርሱ ይሁን፤ በልተን በህይወት እንድንኖር እህል ስጠን፤ በመሬታችን ላይ የምንዘራውም ዘር ስጠን፡፡\"",
      "20": "ዮሴፍ በግብጽ ያለውን መሬት ሁሉ ለንጉሡ ገዛ፤ ከረሀቡ ጽናት የተነሣ ግብጻውያን ሁሉ መሬታቸውን መሸጥ ግድ ሆነባቸው፤ በዚህ ዐይነት መሬት ሁሉ የንጉሡ ንብረት ሆነ፡፡",
      "21": "ዮሴፍ በግብጽ አገር ዳር እስከ ዳር ያሉት ሰዎች ሁሉ የንጉሡ ባሪያዎች እንዲሆኑ አደረገ፡፡",
      "22": "ዮሴፍ ያልገዛው የካህናቱ መሬት ብቻ ነው፤ ምክንያቱም ካህናት ከፈርዖን በየጊዜው ድርጎ ይቀበሉ ስለነበር መሬታቸውን ለመሸጥ አልተገደዱም፡፡",
      "23": "ዮሴፍ ለሕዝቡ እንዲህ አላቸው፤ \"እነሆ እንግዲህ እናንተንና መሬታችሁን ለፈርዖን ስለገዛሁ ዘር ውሰዱና በመሬታችሁ ላይ ዝሩ፡፡",
      "24": "ነገር ግን በመከር ጊዜ ከምታመርቱት ከአምስት አንዱን እጅ ለፈርዖን መስጠት አለባችሁ፤ የቀረው አራት አምስተኛ እጅ ግን ለመሬታችሁ ዘር፤ ለራሳችሁና ለልጆቻችሁ ለቤተሰባችሁም ሁሉ ምግብ ይሁናችሁ፡፡\"",
      "25": "ሕዝቡም \"ጌታችን ሆይ! ሕይወታችንን ስላዳንክልንና መልካም ነገር ስላደረክልን ሁላችንም የፈርዖን ባሪያዎች እንሆናለን\" አሉት፡፡",
      "26": "በዚህ ዓይነት ዮሴፍ ከመከር ሁሉ አንድ አምስተኛው እጅ ለፈርዖን እንዲሰጥ የግብጽን መሬት ይዞታ በሚመለከት ህግ አወጣ፤ ይህም ህግ እስከ ዛሬ ድረስ ይሠራበታል፤ የፈርዖን ንብረት ያልሆነው የካህናት መሬት ብቻ ነው፡፡",
      "27": "እስራኤላውያን በግብጽ አገር ጌሤም በተባለ ምድር ይኖሩ ነበር፤ እዚያም ብዙ ሀብት አገኙ፤ ብዙ ልጆችም ወለዱ፡፡",
      "28": "ያዕቆብ ዐሥራ ሰባት ዓመት በግብጽ አገር ኖረ፤ ዕድሜውም መቶ አርባ ሰባት ዓመት ሆኖት ነበር፡፡",
      "29": "ያዕቆብ የሚሞትበት ቀን በተቃረበ ጊዜ ልጁን ዮሴፍን አስጠርቶ እንዲህ አለው \"በፊትህ ሞገስን አግኝቸ ከሆነ፤ በምሞትበት ጊዜ በግብጽ ምድር እንዳትቀብረኝ እጅህን በጉልበቴ ላይ አኑረህ በመሐላ ቃል ግባልኝ፡፡",
      "30": "አባቶቼ በተቀበሩበት ስፍራ ቅበረኝ፡፡\"",
      "31": "ዮሴፍም \"እሺ እንዳልከኝ አደርጋለሁ\" አለው፡፡ ያዕቆብም \"ይህን እንደምታደርግ በመሐላ ቃል ግባልኝ\" አለው፡፡ ዮሴፍ ይህንኑ በመሐላ አረጋገጠለት፤ ያዕቆብም በመኝታው ላይ እንዳለ በመስገድ አምላኩን አመሰገነ፡፡"
    },
    "Chapter 48": {
      "1": "ጥቂት ጊዜ ካለፈ በኋላ \"አባትህ ታሞአል\" ተብሎ ለዮሴፍ ተነገረው፤ ስለዚህ ዮሴፍ ሁለቱን ልጆቹን ምናሴንና ኤፍሬምን ይዞ ያዕቆብን ለማየት ሄደ፡፡",
      "2": "ያዕቆብ ልጁ ዮሴፍ ሊጎበኘው መምጣቱን በሰማ ጊዜ ሰውነቱን አበረታቶ በመኝታው ላይ ተቀመጠ፡፡",
      "3": "ያዕቆብ ዮሴፍን እንዲህ አለው፤ \"ሁሉን የሚችል አምላክ በከነዓን ምድር ሎዛ በምትባል ቦታ ተገለጠልኝ፤ ባረከኝም፤",
      "4": "ደግሞም ‹ዘርህን እባርካለሁ፤ ዝርያዎችህም ብዙ ሕዝቦች ይሆናሉ፤ ይህችንም ምድር ከአንተ በኋላ ለሚመጡት ዝርያዎችህ ለዘላለም ርስት አድርጌ እሰጣቸዋለሁ› አለኝ፡፡\"",
      "5": "ያዕቆብ ንግግሩን በመቀጠል እንዲህ አለ፤ \"ልጄ ዮሴፍ! እኔ እዚህ ከመምጣቴ በፊት በግብጽ ምድር የተወለዱልህ ሁለት ልጆችህ ከእንግዲህ የእኔ ልጆች ናቸው፤ ኤፍሬምና ምናሴ እንደ ሮቤልና እንደ ስምዖን ይቆጠራሉ፡፡",
      "6": "ከእንግዲህ ወዲህ ሌሎች ልጆች ቢወለዱልህ የአንተ ናቸው፤ ርስት የሚያገኙትም በኤፍሬምና በምናሴ ስም በመጠራት ይሆናል፡፡",
      "7": "ከመስጴጦምያ ስመለስ በከነዓን ምድር ገና ከኤፍራታ ሳልርቅ እናትህ ራሔል ሞተችብኝ፤ እርስዋን ወደ ኤፍራታ በሚወስደው መንገድ ዳር ቀበርኋት፡፡\"  (ይህችም ኤፍራታ ዛሬ ቤተልሔም ተብላ የምትጠራው ቦታ ነች፡፡)",
      "8": "ያዕቆብ የዮሴፍን ልጆች ባየ ጊዜ \"እነዚህ ልጆች እነማን ናቸው?\" ብሎ ጠየቀ፡፡",
      "9": "ዮሴፍም \"እነዚህ አምላክህ በዚህ አገር ሳለሁ የሰጠኝ የእኔ ልጆች ናቸው\" ብሎ ለአበቱ መለሰለት፡፡\nያዕቆብም \"እባርካቸው ዘንድ ወደ እኔ አቅርብልኝ\" አለው፡፡",
      "10": "የያዕቆብ ዐይኖች በእርጅናው ምክንያት ስለደከሙ አጥርቶ ማየት አይችልም ነበር፤ ስለዚህ ዮሴፍ ልጆቹን ወደ እርሱ አቀረበለት፤ እርሱም እቅፍ አድርጎ ሳማቸው፡፡",
      "11": "ዮሴፍንም \"አንተን እንደገና አያለሁ ብዬ አላሰብሁም ነበር፤ יהוה ግን አንተን ብቻ ሳይሆን ልጆችህንም ጭምር አሳየኝ\" አለው፡፡",
      "12": "ዮሴፍ ልጆቹን ከያዕቆብ ጉልበት ፈቀቅ አደረገና ወደ መሬት ጎንበስ ብሎ ሰገደ፡፡",
      "13": "ዮሴፍ ሁለቱን ልጆቹን ወስዶ ኤፍሬምን በቀኙ ለያዕቆብ በስተግራው በኩል፤ ምናሴን በግራው ለያእቆብ በስተቀኝ በኩል አድርጎ አቀረበለት፡፡",
      "14": "ያዕቆብ ግን እጆቹን በማመሳቀል አስተላልፎ ቀኝ እጁን በታናሹ በኤፍሬም ራስ ላይ፤ ግራ እጁን በበኩሩ በምናሴ ራስ ላይ አኖረ፡፡",
      "15": "ከዚህ በኋላ ዮሴፍን እንዲህ ሲል    ባረከው፤ \nአባቶቼ አብርሃምና ይስሐቅ መንገዱን \n    በመከተል ያገለገሉትና \n  እኔንም ሕይወቴን ሙሉ እስከ ዛሬ \n    ድረስ እረኛ ሆኖ የጠበቀኝ \n   አምላክ እነዚህን ልጆች ይባርክ፡፡",
      "16": "እኔን ከጉዳት ሁሉ የጠበቀኝ መልአክ \n     እነርሱንም ይጠብቃቸው፡፡ \n     የእኔ ስም፤ አባቶቼም የአብርሃምና የይስሐቅ ስም በእነዚህ ልጆች ሲታወስ ይኑር፤ \n  ዘራቸውም በምድር ላይ ይብዛ፡፡\"",
      "17": "ዮሴፍ አባቱ ቀኝ እጁን በኤፍሬም ራስ ማድረጉን ባየ ጊዜ ቅር ተሰኘ፤ ስለዚህ ከኤፍሬም ራስ ላይ አንስቶ በምናሴ ራስ ላይ ለማኖር የአባቱን እጅ ያዘና፤",
      "18": "\"አባቴ ሆይ! እንደዚህ አይደለም፤ በኩሩ ይህኛው ስለሆነ ቀኝ እጅህን በእርሱ ራስ ላይ አኑር\" አለው፡፡",
      "19": "አባቱ ግን \"አውቄአለሁ ልጄ ዐውቄአለሁ፤ የምናሴም ዘር ታላቅ ሕዝብ ይሆናል፤ ይሁን እንጂ የእርሱ ታናሽ ወንድም ከእርሱ ይበልጥ ታላቅ ይሆናል፤ ዝርያዎቹም ታላላቅ ሕዝቦች ይሆናሉ\" ብሎ እምቢ አለ፡፡",
      "20": "ስለዚህ በዚያን ቀን እንዲህ ሲል ባረካቸው፤ \"እስራኤላውያን በሚመርቁበት ጊዜ የእናንተን ስም በማስታወስ \n      ‹יהוה እንደ ኤፍሬምና እንደ ምናሴ ያድርጋችሁ› ይላሉ፡፡\" \nበዚህ አኳኋን ያዕቆብ ኤፍሬምን ከምናሴ አስቀደመው፡፡",
      "21": "ከዚህ በኋላ ያዕቆብ ዮሴፍን እንዲህ አለው፤ \"እነሆ እኔ የምሞትበት ጊዜ ተቃርቦአል፤ ነገር ግን יהוה ከእናንተ ጋር ነው፤ ወደ ቀድሞ አባቶቻችሁም ምድር ይመልሳችኋል፤",
      "22": "በሰይፌና በቀስቴ ከአሞራውያን እጅ የወሰድሁትን ለሙን ምድር ሴኬምን ከወንድሞችህ ጋር ከምታገኘው ድርሻ በላይ ሰጥቼሃለሁ፡፡\""
    },
    "Chapter 49": {
      "1": "ያዕቆብ ልጆቹን ጠርቶ እንዲህ አላቸው፤ \"በአንድነት ተሰብሰቡና ወደ ፊት የሚገጥማችሁን ነገር ልንገራችሁ፤",
      "2": "እናንተ የያዕቆብ ልጆች፤ በአንድነት ተሰብስባችሁ ስሙ፤  አባታችሁ እስራኤል የሚነግራችሁንም አድምጡ፡፡",
      "3": "ሮቤል፤ ኀይልና የጎልማሳነት ብርታት በነበረኝ ጊዜ የወለድሁህ የበኩር ልጄ ነህ፡፡ ከልጆቼ ሁሉ በክብርና በኀይል የምትበልጥ አንተ ነህ፡፡",
      "4": "ይሁን እንጂ እንደ ውሃ የምትዋልል ስለሆንክ፤ የበላይ አለቅነት ለአንተ አይገባም፤ ምክንያቱም ከቁባቴ ጋር ተኝተሃል፤ የአባትህንም መኝታ አርክሰሃል፡፡",
      "5": "\"ስምዖንና ሌዊ ወንድማማቾች ናቸው፤ ዐመፅ ለመፈጸም የጦር መሣሪያቸውን ያነሳሉ፡፡",
      "6": "እነርሱ በቁጣቸው ብዙ ወንዶችን ስለገደሉ፤ከንቱ ምኞታቸውን ለማርካት ብዙ ኮርማዎችን ስለሰባበሩ፤ በእነርሱ ምክር አልገባም፤ የጉባኤውም ተካፋይ አልሆንም፡፡",
      "7": "እጅግ አስፈሪ የሆነ ቁጣቸው፤ እጅግ ጨካኝ የሆነ መዓታቸው፤ የተረገመ ይሁን፡፡ በእስራኤል ምድር ሁሉ እበታትናቸዋለሁ፤ በሕዝቡም መካከል እከፋፍላቸዋለሁ፡፡",
      "8": "ይሁዳ ወንድሞችህ ያመሰግኑሃል፤ እጅህ በጠላቶችህ አንገት ላይ ይበረታል፤ ወንድሞችህ በፊትህ ራሳቸውን ዝቅ አድርገው እጅ ይነሱሃል፡፡",
      "9": "ይሁዳ እንደ ደቦል አንበሳ ነው፤ ልጄ መብል የሚሆነውን አድኖ ወደ ዋሻው ይመለሳል፤ እንደ አንበሳ ተዝናንቶ ይተኛል፤ ሊቀሰቅሰው የሚደፍር አይገኝም፡፡",
      "10": "‹ሴሎ› ተብሎ የሚጠራው፤ ሕዝቦች ሁሉ የሚታዘዙለትና  ለዘላለም የሚነግሰው እስኪመጣ  ድረስ፣ በትረ መንግሥት (የገዥነት ስልጣን)  ከይሁዳ እጅ አይወጣም፡፡",
      "11": "አህያውን በወይን ግንድ ላይ ውርንጫውን በወይን ሐረግ ላይ ያስራል፤ ልብሱን በወይን ጠጅ፤ መጎናጸፊያውን እንደ ደም በቀላ የወይን ጭማቂ ያጥባል፡፡",
      "12": "ዐይኖቹ ከወይን ጠጅ ይልቅ ይቀላሉ፤ ጥርሶቹ ከወተት ይልቅ ይነጣሉ፡፡",
      "13": "ዛብሎን በባሕር ዳር ይኖራል፤ ወደቡም የመርከቦች ማረፊያ ይሆናል፤ የመኖሪያውም ወሰን እስከ ሲዶና ይደርሳል፡፡",
      "14": "ይሳኮር በጭነት መደላድል መካከል  እንደሚተኛ ብርቱ ልግመኛ አህያ  ነው፡፡",
      "15": "ነገር ግን ማረፊያው መልካም ምድሩም አስደሳች መሆኑን ባየ ጊዜ፤  ጭነቱን ለመሸከም ትከሻውን ዝቅ ያደርጋል፤ እንደ አገልጋይ ሆኖም ከባድ የጉልበት ሥራ ይሠራል፡፡",
      "16": "“ዳን፤ ከእስራኤል ነገዶች አንዱ ለሆነው ሕዝቡ ፈራጅ ይሆናል፡፡",
      "17": "ዳን እንደ መንገድ ዳር እባብ ይሆናል፤ ፈረሰኛውን ከፈረስ ላይ ለመጣል  በሰላች መንገድ ላይ አድብቶ የፈረሱን ቁርጭምጭሚት እንደሚነድፍ መርዘኛ እባብ ይሆናል፡፡",
      "18": "“አምላኬ ሆይ! አዳኝነትህን እጠባበቃለሁ፡፡",
      "19": "“ጋድን ቀማኞች ያጠቁታል፤ እርሱም ዱካቸውን በመከተል መልሶ ያሳድዳቸዋል፡፡",
      "20": "“አሴር ከምድሩ ብዙ ሃብት አግኝቶ ይበለጽጋል፤ በነገሥታት ፊት መቅረብ የሚችል  ጥሩ ምግብ ያዘጋጃል፡፡",
      "21": "“ንፍታሌም በነፃነት እየተዘዋወረች እንደምትኖር፤ ደስ የሚያሰኙ ግልገሎችን እንደምትወልድ  ሚዳቋ ነው፡፡",
      "22": "“ዮሴፍ፤ በውሃ ምንጭ አጠገብ ተተክሎ ሐረጎቹ በግድግዳ ላይ እንደሚዘረጉ ፍሬያማ ዛፍ ነው፡፡",
      "23": "ቀስተኞች በብርቱ ያጠቁታል፤ በቀስታቸውም እየነደፉ ያሳድዱታል፡፡",
      "24": "ነገር ግን ብርቱ በሆነ በያዕቆብ አምላክ ኀይል፤  በእስራኤል እረኛና ጠባቂ ብርታት፤  የእርሱ ቀስት ብርቱ ይሆናል፤  ክንዱም ይበረታል፡፡",
      "25": "የአባትህ አምላክ ይረዳሃል፤  ሁሉን የሚችል አምላክ ከላይ ከሰማይ  ዝናምን፤  ከምድርም ጥልቀት ውሃን በመስጠት ይባርክሃል፤ ብዙ ከብትና ብዙ ልጆችም ይሰጥሃል፡፡",
      "26": "ከጥንት ጀምሮ ጸንተው ከሚኖሩት  ተራራዎችና ዘላለማውያን ከሆኑት ኮረብታዎችምከሚገኘው ደስ ከሚያሰኘው በረከት ሁሉ የአባትህ በረከት ይበልጣል፡፡ እንግዲህ ይህ ሁሉ በረከት በዮሴፍ ራስ ላይ ይሁን፤  በወንድሞቹ መካከል አለቃ በሆነውም  በዮሴፍ አናት ላይ ይውረድ፡፡",
      "27": "“ብንያም እንደ ነጣቂ ተኩላ ነው፤ በማለዳ ያደነውን ራሱ ይበላል፤  በምሽት ያደነውን ግን ያካፍላል፡፡”",
      "28": "እንግዲህ እነዚህ ዐሥራ ሁለቱ የእስራኤል ነገዶች ናቸው፤ አባታቸው በባረካቸው ጊዜ ለእያንዳንዱ ተስማሚ የሆነውን የበረከት ቃል የተናገረው በዚህ ሁኔታ ነበር፡፡",
      "29": "ከዚህ በኋላ ያዕቆብ ልጆቹን እንዲህ ብሎ አዘዛቸው፤ “እኔ በሞት ወደ ወገኖቼ የምሄድበት ጊዜ ደርሶአል፤ ስለዚህ በሒታዊው በዔፍሮን እርሻ ባለው ዋሻ ውስጥ ከአባቶቼ ጋር ቅበሩኝ፤",
      "30": "ይህም ዋሻ በከነዓን ምድር ከመምሬ በስተምሥራቅ በኩል በማክጴላ የሚገኘው ነው፤ አብርሃም ይህ ዋሻ የሚገኝበትን እርሻ ለመቃብር ቦታ የገዛው ከሒታዊው ከዔፍሮን ነው፡፡",
      "31": "አብርሃምና ሚስቱ ሣራ፤ ይስሐቅና ሚስቱም ርብቃ የተቀበሩት እዚያ ነው፡፡",
      "32": "እርሻውና ዋሻው በአንድነት የተገዙት ከሒታውያን ነው፤ ስለዚህ እኔንም እዚያው ቅበሩኝ፡፡”",
      "33": "ያዕቆብ ለልጆቹ ትእዛዝ መስጠቱን ካበቃ በኋላ፤ እግሮቹን በመኝታው ላይ ሰብሰብ አድርጎ ጋደም እንዳለ በሞት ወደ ወገኖቹ ሄደ፡፡"
    },
    "Chapter 50": {
      "1": "ዮሴፍ በአባቱ ሬሳ ላይ ወደቀና ፊቱን እየሳመ አለቀሰ፡፡",
      "2": "ከዚህ በኋላ ዮሴፍ አገልጋዮቹ የሆኑትን መድኀኒት ቀማሚዎች የአባቱን ሬሳ መልካም መዓዛ ባለው ሽቶ እያሹ እንዲያደርቁት ትእዛዝ ሰጠ፡፡",
      "3": "መድኀኒት ቀማሚዎቹም በሀገሩ ልማድ መሠረት ሬሳውን ለማድረቅ አርባ ቀን ፈጀባቸው፡፡ ግብፃውያን ሰባ ቀን ሙሉ አለቀሱለት፡፡",
      "4": "የለቅሶው ወራት በተፈጸመ ጊዜ ዮሴፍ የፈርዖንን ባለስልጣኖች እንዲህ አላቸው፤ “መልካም ፈቃዳችሁ ቢሆን እባካችሁ ለፈርዖን",
      "5": "'አባቴ ለመሞት ሲቃረብ በከነዓን ምድር ባዘጋጀው መቃብር እንድቀብረው በመሐላ ቃል አስገብቶኛል፤ ስለዚህ እዚያ ሄጄ አባቴን ቀብሬ እንድመለስ ይፈቀድልኝ ሲል ጠይቆአል' ብላችሁ ንገሩልኝ” አላቸው፡፡",
      "6": "ፈርዖንም ይህን ሰምቶ “ቃል በገባህለት መሠረት ሄደህ አባትህን ቅበር” አለው፡፡",
      "7": "ስለዚህ ዮሴፍ አባቱን ለመቅበር ሄደ፤ የፈርዖን ባለስልጣኖችና በቤተ መንግሥቱ የሚገኙ ታላላቅ ሰዎች፤ ሌሎችም የግብጽ መኳንንት ዮሴፍን ተከትለው ሄዱ፡፡",
      "8": "እንዲሁም የዮሴፍ ቤተሰቦች፤ መንድሞቹና ሌሎችም የአባቱ ቤተሰቦች ሁሉ ከዮሴፍ ጋር ሄዱ፤ በጌሴም የቀሩት ህፃናት ልጆቻቸው፤ በጎቻቸው፤ ፍየሎቻቸውና ከብቶቻቸው ብቻ ነበሩ፡፡",
      "9": "ባለ ሠረገላዎችና ፈረሰኞች ተከትለውት ወጡ፤ በጠቅላላው የተከተለው አጀብ እጅግ ብዙ ነበር፡፡",
      "10": "ከዮርዳኖስ በስተምሥራቅ “አጣድ” ተብላ ወደምትጠራው አውድማ ደረሱ፤ እዚያም ድምፃቸውን ከፍ አድርገው በመጮኽ አለቀሱ፤ ዮሴፍም እዚያ ሰባት ቀን ሙሉ የሐዘን ውሎ አደረገ፡፡",
      "11": "በዚያ የሚኖሩ ከነዓናውያን በአጣድ አውድማ ለቅሶውን ባዩ ጊዜ “ይህ የግብጻውያን ለቅሶ እንዴት መሪር ነው?” አሉ፡፡ በዚህ ምክንያት በዮርዳኖስ ሜዳ ያለው የዚያ ቦታ ስም “አቤል ምጽራይም” ተባለ፤ ትርጉሙም በእብራይስጥ “የግብጻውያን ለቅሶ” ማለት ነው፡፡",
      "12": "በዚህ ሁኔታ የያዕቆብ ልጆች አባታቸው እንዳዘዛቸው አደረጉ፤",
      "13": "አስከሬኑን ወደ ከነዓን ወስደው ከመምሬ በስተምስራቅ በምትገኘው በማክጴላ ዋሻ ቀበሩት፤ ይህም ዋሻ አብርሃም ለመቃብር ቦታ እንዲሆን ከሒታዊው ከዔፍሮን በገዛው እርሻ ውስጥ የሚገኝ ነው፡፡",
      "14": "ዮሴፍ አባቱን ከቀበረ በኋላ ከወንድሞቹና ለቀብር አጅበውት ከሄዱት ሰዎች ሁሉ ጋር ሆኖ ወደ ግብጽ ተመለሰ፡፡",
      "15": "አባታቸው ከሞተ በኋላ የዮሴፍ ወንድሞች “ምናልባት ዮሴፍ ቢጣላንና ስላደረስንበት በደል ሁሉ ሊበቀለን ቢፈልግ ምን እንሆናለን?” ተባባሉ፡፡",
      "16": "ስለዚህ እንዲህ የሚል መልዕክት ወደ ዮሴፍ ላኩ፤ “አባትህ ከመሞቱ በፊት፤",
      "17": "‹ወንድሞችህ በበደሉህ ጊዜ ያደረሱብህን ጉዳት ሁሉ አትቁጠርባቸው ብሎሃል› ብለን እንድንነግርህ አዝዞናል፤ ስለዚህ እኛ የአባትህ አምላክ አገልጋዮች ያደረስንብህን በደል ሁሉ ይቅር እንድትለን እንለምንሃለን፡፡” ዮሴፍ ይህን በሰማ ጊዜ አለቀሰ፡፡",
      "18": "ከዚህ በኋላ ወንድሞቹ ራሳቸው በፊቱ ቀርበው ጎንበስ ብለው እጅ ነሡና “እነሆ እኛ ሁላችን አገልጋዮችህ ነን” አሉት፡፡",
      "19": "ነገር ግን ዮሴፍ እንዲህ አላቸው፤ “አይዞአችሁ አትፍሩ፤ እኔ እኮ በፈጣሪ ምትክ የምሆን አይደለሁም፤",
      "20": "በእርግጥ እናንተ ክፉ ምክር መክራችሁብኝ ነበር፤ ፈጣሪ ግን ወደ መልካም ነገር ለወጠው፤ ይህንንም ያደረገው አሁን በሕይወት ያሉትን የብዙ ሰዎችን ህይወት ለማትረፍ ብሎ ነው፡፡",
      "21": "ምንም የሚያስፈራችሁ ነገር የለም፤ እኔ እናንተንና ልጆቻችሁን እመግባችኋለሁ፡፡”\nበዚህ ዓይነት መልካም ንግግር በማጽናናት አረጋጋቸው፡፡",
      "22": "ዮሴፍ ከአባቱ ቤተሰቦች ጋር በግብጽ ተቀመጠ፤ ከዚያም ዕድሜው መቶ ዐሥር ዓመት እስኪሆነው ድረስ ቆየ፤",
      "23": "የኤፍሬምንም ልጆችና የልጅ ልጆች እስከሚያይ ድረስ ቆየ፤ ለምናሴ የተወለደውንም የማኪርንም ልጆች እንደ ልጆቹ አድርጎ ተቀበላቸው፡፡",
      "24": "ከዚህ በኋላ ዮሴፍ ወንድሞቹን እንዲህ አላቸው፤ “እነሆ እኔ የምሞትበት ጊዜ ተቃርቦአል፤ እናንተን ግን አምላክ በረድኤት ይጎበኛችኋል፤ ከዚህም አገር አውጥቶ ለአብርሃም ለይስሐቅና ለያዕቆብ ለመስጠት በመሐላ ቃል ወደ ገባላቸው ምድር ይመልሳችኋል፡፡",
      "25": "ፈጣሪ በሚጎበኛችሁና ወደዚያች ምድር በሚመልሳችሁ ጊዜ አፅሜን ከዚህ ይዛችሁ የምትወጡ መሆናችሁን በማረጋገጥ ቃል ግቡልኝ” ብሎ አስማላቸው፡፡",
      "26": "ዮሴፍም ዕድሜው መቶ ዐሥር ዓመት ሲሞላው ሞተ፤ አስከሬኑንም በሽቶ አሽተው በማድረቅ በግብጽ ምድር በሣጥን ውስጥ አኖሩት፡፡"
    }
  }
}
