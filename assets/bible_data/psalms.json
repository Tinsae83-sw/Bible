{
  "psalms": {
    "Chapter 1": {
      "1": "በክፉ ሰዎች ምክር የማይሄድ፤ በኃጢአተኞች መንገድ የማይቆም፤ በፌዘኞች ወንበር የማይቀመጥ፤ የተባረከ ነው፡፡",
      "2": "እንዲህ ያለው ሰው በፈጣሪ ሕግ ደስ ይለዋል፤ ቀንና ሌሊትም ያሰላስለዋል፡፡",
      "3": "ስለዚህም እርሱ ፍሬዋን በየወቅቱ እንደምትሰጥ፤ ቅጠሏም እንደማይረግፍ፤ በፈሳሽ ውሃ ዳር እንደተተከለች ዛፍ ይሆናል፤ የሚሠራውም ሥራ ሁሉ ይሳካለታል፡፡",
      "4": "ክፉዎች ግን እንደዚህ አይደሉም፤ እነርሱ ነፋስ ጠርጎ እንደሚወስደው ገለባ ናቸው፡፡",
      "5": "ስለዚህ ክፉ ሰዎች በፍርድ ቀን ጸንተው አይቆሙም፤ ኃጢአተኞችም በጻድቃን መካከል አይገኙም፡፡",
      "6": "ምክንያቱም ያህዌ የጻድቃንን (የደጋግ ሰዎችን) አካሄድ ያውቃል፤ የክፉ ሰዎች አካሄድ ግን የሚያመራው ወደ ጥፋት ነው፡፡"
    },
    "Chapter 2": {
      "1": "አሕዛብ መንግሥታት ስለምን ለማመጽ ይሰበሰባሉ? ሕዝቦችስ በከንቱ ለምን ያሤራሉ?",
      "2": "ያህዌንና መሲሑን ለመቃወም፤ የዓለም ነገሥታት ተነሣሡ፤ ሹሞቻቸውም ከእነርሱ ጋር ተባበሩ፤",
      "3": "ስለዚህም “ከእነርሱ አገዛዝ ራሳችንን ነፃ እናውጣ፤ የገዥነት ሥልጣናቸውንም ከእኛ እናስወግድ” አሉ፡፡",
      "4": "መኖሪያው በሰማይ የሆነ የእስራኤል አምላክ ይስቅባቸዋል፤ በከንቱ አሳባቸውም ያፌዝባቸዋል፡፡",
      "5": "ቀጥሎም በቁጣው ይገሥጻቸዋል፤ በመዓቱም ያሸብራቸዋል፡፡",
      "6": "“በተቀደሰው ተራራዬ በጽዮን ላይ ያነገሥሁት ንጉሥ ይህ ነው!” ይላቸዋል፡፡",
      "7": "ንጉሡም “እነሆ! ያህዌ የሰጠውን ትእዛዝ አውጃለሁ፤ ያህዌም እንዲህ አለኝ፤ ‹አንተ ልጄ ነህ እኔ ዛሬ ወለድሁህ፤",
      "8": "ለምነኝ አሕዛብ ሁሉ እንዲገዙልህ አደርጋለሁ፤ ምድርም በሙሉ የአንተ ግዛት ትሆናለች፡፡",
      "9": "በብረት በትር ትሰብራቸዋለህ፤ እንደ ሸክላ ዕቃም ቀትቅጠህ ታደቃቸዋለህ፡፡›”",
      "10": "አሁንም እናንተ ነገሥታት ይህን ማስጠንቀቂያ ስሙ፤ እናንተ የዓለም መሪዎች ይህን ተግሣጽ አስተውሉ፤",
      "11": "አክብሮት በተሞላበት ፍርሃት፤ ያህዌን አገልግሉት፤ በመንቀጥቀጥም እርሱን ፍሩት፡፡",
      "12": "ቁጣው ፈጥኖ ከመገለጡና እናንተም በድንገት ከመጥፋታችሁ በፊት ስገዱለት፡፡ ያህዌን መጠጊያቸው የሚያደርጉት ሁሉ የተባረኩ ናቸው፡፡"
    },
    "Chapter 3": {
      "1": "አምላኬ ሆይ! ጠላቶቼ እንዴት ብዙ ናቸው! ብዙዎችም በጠላትነት በእኔ ላይ ተነሥተዋል፤",
      "2": "“ፈጣሪ አምላኩ አያድነውም” እያሉም ስለእኔ ይናገራሉ፡፡",
      "3": "አምላኬ ሆይ! አንተ ግን ጋሻዬ ነህ፤ ድልን በማጎናጸፍ ክብርን የምትሰጠኝ አንተ ነህ፡፡",
      "4": "የእስራኤል አምላክ እንዲረዳኝ ድምፄን ከፍ አድርጌ ወደ እርሱ እጮኻለሁ፤ እርሱም በተቀደሰ ተራራው ላይ ሆኖ ይሰማኛል፡፡",
      "5": "እኔ ተኛሁ፤ አንቀላፋሁም፤ አምላኬ ሌሊቱን ሙሉ ስለጠበቀኝ፤ በደህና ከእንቅልፌ ተነሣሁ፡፡",
      "6": "በዙሪያዬ የከበቡኝን፤ በብዙ ሺ የሚቆጠሩትን ጠላቶቼን አልፈራቸውም፡፡",
      "7": "የእስራኤል አምላክ ሆይ! ተነሥ፤ አምላኬ ሆይ አድነኝ፤ ጠላቶቼን ሁሉ የምትቀጣ እንዳይጎዱኝም ጥርሳቸውን የምትሰባብር አንተ ነህ፡፡",
      "8": "የማዳን ኀይል የእስራኤል አምላክ ነው፤ ያህዌ ሆይ! እንተ ሕዝብህን ባርክ!"
    },
    "Chapter 4": {
      "1": "የመብቴ ጠባቂ የሆንህ ፈጣሪዬ ሆይ! የልመና ጩኸቴን ስማ፤ ከዚህ በፊት በተቸገርሁ ጊዜ ረድተኸኛል፤ አሁንም ራራልኝ፤ ጩኸቴንም ስማ፡፡",
      "2": "እናንተ ሰዎች እስከ መቼ ክብሬን ታዋርዳላችሁ? እስከ መቼስ ከንቱ ነገርን ትወድዳላችሁ? እስከ መቼ ሐሰትን ትፈልጋላችሁ?",
      "3": "የእስራኤል አምላክ ታማኞች የሆኑ ሰዎችን ለራሱ እንደመረጠ ዕወቁ፤ ስለዚህ በምጸልይበት ጊዜ ይሰማኛል፡፡",
      "4": "ምንም ያህል ብትቆጡ ኃጢአት አትሥሩ፤ በምትተኙበት ስፍራ በጸጥታ ልባችሁን መርምሩ፡፡ ለእስራኤል አምላክ ትክክለኛውን መሠዋዕት አቅርቡ፤ እምነታችሁንም በእርሱ ላይ አድርጉ፡፡",
      "6": "“መልካሙን ነገር ማን ያሳየናል?” የሚሉ ብዙዎች ናቸው፤ ስለዚህ አምላኬ ሆይ! በርኅራኄ ተመልከተን፡፡",
      "7": "ለእኔ የሰጠኸኝ ደስታ ግን፤ ሌሎች በብዙ እህልና በብዙ ወይን ከሚያገኙት ደስታ የበለጠ ነው፡፡",
      "8": "አምላኬ ሆይ! በሰላም እንድኖር የምታደርገኝ አንተ ብቻ ስለሆንኽ፤ በምተኛበት ጊዜ በሰላም አንቀላፋለሁ፡፡"
    },
    "Chapter 5": {
      "1": "የእስራኤል አምላክ ሆይ! ቃሌን አድምጥ፤ መቃተቴንም (የሚያስጨንቀኝንም ውስጣዊ አሳብ) ተመልከት፡፡",
      "2": "ንጉሤና አምላኬ ሆይ! የምጸልየው ወደ አንተ ስለሆነ ጸሎቴን አድምጥ፡፡",
      "3": "የእስራኤል አምላክ ሆይ! አንተ በማለዳ ድምፄን ትሰማለህ፤ እኔም በማለዳ ልመናዬን ወደ አንተ አቅርቤ መልሱን እጠባበቃለሁ፡፡",
      "4": "አንተ በኃጢአት የምትደሰት አምላክ አይደለህም፤ ክፉዎችም ከአንተ ጋር አይኖሩም፤",
      "5": "ትዕቢተኞች በፊትህ አይቆሙም፤ ዐመፀኞችንመ ሁሉ ትጠላለህ፤",
      "6": "ሐሰት የሚናገሩትን ሁሉ ታጠፋለህ፤ ሰው የሚገድሉትንና አታላዮችን ትጸየፋለህ፡፡",
      "7": "እኔ ግን ከዘላለማዊ ፍቀርህ ብዛት የተነሣ፤ ወደ ቤትህ እገባለሁ፤ በተቀደሰው መቀደስህ እጸልያለሁ፤ አክብሮት በተሞላበት ፍርሃትም እሰግድልሃለሁ፡፡",
      "8": "የእስራኤል አምላክ ሆይ! የሚጠባበቁኝ ጠላቶቼ ብዙዎች ናቸው፤ ስለዚህ ፈቃድህን እንዳደርግ ምራኝ፤ መንገድህንም በፊቴ አአቅናልኝ፡፡",
      "9": "ጠላቶቼ የሚናገሩት ሁሉ ከእውነት የራቀ ስለሆነ፤ ከአፋቸው እውነት አይገኝም፤ አሳባቸውም በተንኮል የተሞላ ነው፤ በምላሳቸውም ሰውን ያታልላሉ፡፡",
      "10": "አምላክ ሆይ! ፍረድባቸው፤ ቅጣቸውም፤ የራሳቸው ሤራ መጠፊያቸው ይሁን፤ ኃጢአታቸው ስለበዛና በአንተም ላይ ስላመፁ፤ ከፊትህ አስወግዳቸው፡፡",
      "11": "በአንተ የሚተማመኑ ሁሉ ግን ደስ ይላቸዋል፤ ዘወትር በደስታ እልል ይላሉ፤ በአንተ ተመክተው በእውነት እንዲደሰቱ፤ የሚወዱህን ሁሉ ጠብቃቸው፡፡",
      "12": "አምላክ ሆይ! አንተ የሚታዘዙህን ጻድቃን ትባርካለህ፤ ቸርነትህም እንደ ጋሻ መከላከያ ይሆንላቸዋል፡፡"
    },
    "Chapter 6": {
      "1": "የእስራኤል አምላክ ሆይ! በቁጣህ አትቅሰፈኝ፤ በመዓትህም አትገሥጸኝ፡፡",
      "2": "አምላኬ ሆይ! ጉልበቴ አልቆቸአልና ራራልኝ፤ አጥንቶቼ ታውከዋልና ፈውሰኝ፤ ገጽሞ ደክሜአለሁና ብርታትን ስጠኝ፡፡",
      "3": "አምላኬ ሆይ! ሰውነቴ በሙሉ እጅግ ታውኮአል፤ ታዲይ እኔን ከመርዳት የምትዘገየው እስከ መቼ ነው?",
      "4": "አምላኬ ሆይ! ወደ እኔ ተመለስ እርዳኝም፤ በምሕረትህም አድነኝ፡፡",
      "5": "ከሞት በኋላ የሚያስታውስህ የለም፤ በሲኦልም (በሙታን መኖሪያም) የሚያመሰግንህ የለም፡፡",
      "6": "ከሐዘኔ ብዛት የተነሣ ደክሜአለሁ፤ ከለቅሶዬ ብዛት የተነሣ፤ በየሌሊቱ አልጋዬ በእንባ ይረጥባል፤ ትራሴም ይርሳል፡፡",
      "7": "ከጠላቶቼ ተቃውሞ የተነሣ፤ በጣም በማልቀሴ፤ ዐይኖቼ ፈዘዋል፤ ማየትም ተስኖኛል፡፡",
      "8": "አምላኬ የለቅሶዬን ጩኸት ሰምቶአል፤ ስለዚህ እናንተ ክፉ አድራጊዎች ከእኔ ወዲያ ራቁ፡፡",
      "9": "አምላኬ ልመናዬን ያዳምጣል፤ የእስራኤል አምላክ ለጸሎቴ መልስ ይሰጣል፡፡",
      "10": "ጠላቶቼ ሁሉ ያፍራሉ፤ በድንገትም ተዋርደው ወደ ኋላቸው ይሸሻሉ፡፡"
    },
    "Chapter 7": {
      "1": "አምላኬ ሆይ! የምተማመንብህ መማጸኛዬ አንተ ነህ፤ ከሚያሳድዱኝ ሁሉ ታደገኝ፤ አድነኝም፡፡",
      "2": "ካላዳንከኝ ግን፤ እንደ አንበሳ ነጥቀው ምንም ሊታደገኝ ወደማይችል ስፍራ ይወስዱኛል፤ ሰባብረውም ያደቅቁኛል፡፡",
      "3": "አምላኬ ሆይ! እንድን ሰው እንኳ በድዬ ከሆነ፤ ለወዳጄ በመልካም ፈንታ ክፉ መልሼ ከሆነ፤ ከነዚህ ሁሉ ነገሮች አንዱን እንኳ አድርጌ ከሆነ፤",
      "4": "ጠላቶቼ አሳደው ይያዙኝ፤ ቆራርጠው ይግደሉኝ፤ ሬሳዬንም በምድር ላይ ጥለው ይርገጡት፡፡",
      "5": "አምላኬ ሆይ በቁጣህ ተነሥ! የጠላቶቼንም ቁጣ አስወግድ፤ ፍርድ እንዲስተካከል ባዘዝኸው መሠረት፤ እኔን ለመርዳት ተነሥ፤",
      "6": "ሕዝቦችን ሁሉ በዙሪያህ ሰብስብ፤ ከላይም ሆነህ ንገሥ፡፡",
      "7": "የሰው ዘር ዳኛ የሆንህ አምላኬ ሆይ! ቅንነቴንና ታማኝነቴን ተመልከተህ ፍረድልኝ፡፡",
      "8": "አሳባችንንና ምኞታችንን የምትመረምር እውነተኛ የሆንኽ አምላክ ሆይ! የዐመፀኞችን ተንኮል አስወግድ፤ ጻድቃን ግን በሰላም ጸንተው እንዲኖሩ አድርጋቸው፡፡",
      "9": "በቅንነት የሚታዘዙትን የሚያድን ልዑል አምላክ ለእኔ እንደ ጋሻ መከላከያዬ ነው፡፡",
      "10": "አምላኬ እውነተኛ ፈራጅ ነው፤ ስለ ክፉ ነገርም ሁልጊዜ ቁጣውን ይገልጣል፡፡",
      "11": "ክፉዎች ከክፋታቸው የማይመለሱ ከሆነም፤ የእስራኤል አምላክ ሰይፉን ይስላል፤ ቀስቱንም ያመቻቻል፤",
      "12": "የሚገድሉ የጦር መሣሪያዎችን ያበጃል፤ እንደ እሳት የሚንበለበሉ ፍላጻዎችንም ያዘጋጃል፡፡",
      "13": "ጉዳትን ፀነሱ፤ ኃጢአትንም ወለዱ፤ በሰው ላይ መከራ ለማምጣት ያስባሉ፤ በአታላይነትም ይኖራሉ፡፡",
      "14": "ለሌሎች ወጥመድ የሚሆን ጥልቅ ጉድጓድ ውስጥ እነርሱ ራሳቸው ይገቡበታል፡፡",
      "15": "ስለዚህ በገዛ ክፋታቸው ቅጣትን ይቀበላሉ፤ በራሳቸውም ዐመፅ ይጎዳሉ፡፡",
      "16": "ስለ እውነተኛነቱ አምላኬን አመሰግናለሁ፤ ለልዑል አምላክ ስም የምስጋና መዝሙር አቀርበለሁ፡፡"
    },
    "Chapter 8": {
      "1": "ጌታ አምላኬ ሆይ! ስምህ በዓለም ሁሉ የተመሰገነ ነው፤ ለአንተ የሚቀርበውም ምስጋና ከሰማይ በላይ ከፍ ያለ ነው፡፡",
      "2": "በልጆችና ጡት በሚጠቡ ሕፃናት አፍ ምስጋናን ለአንተ አዘጋጀህ፤ በዚህ ሁኔታ ጠላትነትንና ምቀኝነትን በማጥፋት ጠላቶችህን አሳፈርህ፡፡",
      "3": "አንተ በጣትህ የፈጠርኸውን ሰማይ በማይበት ጊዜ፤ በየስፍራቸው አጽንተህ ያኖርሃቸውን ጨረቃንና ኮከቦች በምመለከትበት ጊዜ፤",
      "4": "አንተ አርሱን ታስበው ዘንድ ሰው ምንድን ነው? እርሱንስ ትጎበኘው ዘንድ የሰው ልጅ ምንድን ነው?",
      "5": "ከመላእክት በጥቂቱ ብታሳንሰውም፤ የክብርና የምስጋና ዘውድ ጫንህለት፤",
      "6": "በፈጠርኻቸው ፍጥረት ሁሉ ላይ ገዥ አድርገህ ሾምኸው፤ ከፍጥረትም ሁሉ በላይ አደረግኸው፤",
      "7": "በጎቸንና ከብቶችን፤ አራዊትንም፤",
      "8": "የሰማይ ወፎችንና የባሕር ዓሣዎችን በባሕር ውስጥ ያሉ ፍጥረቶችን ሁሉ አስገዛህለት፡፡",
      "9": "ጌታ አምላኬ ሆይ! ስምህ በዓለም ሁሉ የተመሰገነ ነው፡፡"
    },
    "Chapter 9": {
      "1": "አምላክ ሆይ በሙሉ ልቤ አመሰግንሃለሁ፤ ያደረግኸውንም ድንቅ ነገር ሁሉ አናገራለሁ፤",
      "2": "በአንተ ደስ ይለኛል፤ ሐሴትም አደርጋለሁ፤ ልዑል አምላክ ሆይ ለስምህ የምስጋና መዝሙር አቀርባለሁ፡፡",
      "3": "አንተ በምትገለጥበት ጊዜ ጠላቶቼ ወደ ኋላ ይመለሳሉ፤ ተሰናክለውም ከፊትህ ይጠፋሉ፡፡",
      "4": "በዙፋንህ ላይ ተቀምጠህ ትክክለኛ ፍርድን ትፈርዳለህ፤ ለእኔም በቅን ፈርደህልኛል፡፡",
      "5": "አሕዛብን ቀጣህ፤ ክፉዎችንም አጠፋህ፤ ስማቸውንም ለዘላለም ደመሰስህ፤",
      "6": "ጠላቶቻችን ለዘላለም ጠፍተዋል፤ ከተሞቻቸውንም ደምስሰሃል፤ ስማቸውም ፈጽሞ ተረስቶአል፡፡",
      "7": "ያህዌ ግን ዘላለም ንጉሥ ሆኖ ይኖራል፤ ዙፋኑንም ለፍርድ አዘጋጅቶአል፡፡",
      "8": "ዓለምን በቅንነት ያስተዳድራል፤ ሕዝቦችንም በትክከለኛ ፍትህ ይዳኛል፡፡",
      "9": "ያህዌ ለተጨቆኑት መጠጊያ ነው፤ በመከራም ጊዜ መከላከያ አምባ ነው፡፡",
      "10": "አምላኬ ሆይ! ስምህነ የሚያውቁ ሁሉ ይታመኑብሃል፤ ወደ አንተ የሚመጡትንም አትጥላቸውም፡፡",
      "11": "በጽዮን ለሚኖር አምላክ የምስጋና መዝሙር አቅርቡ፤ ያደረገውንም ድንቅ ሥራ ለሕዝቦች ሁሉ ንገሩ፡፡",
      "12": "የእስራኤል አምላክ ነፍሰ ገዳዮችን ይበቀላል፤ የተጨቆኑትን ድኾች ያስታውሳል፤ ጩኸታቸውንም ይሰማል፡፡",
      "13": "አምላክ ሆይ ምሕረትን አድርግልኝ፤ ጠላቶቼ የሚያደርሱብኝንም መከራ ተመልከት፤ አምላኬ ሆይ ከሞት አድነኝ፡፡",
      "14": "ይህን ብታደርግ በጽዮን ልጅ (በኢየሩሳሌም) አደባባይ፤ ምስጋናህን ሁሉ ለሕዝብ እናገራለሁ፤ ስላዳንኸኝም ደስታዬን እገልጣለሁ፡፡",
      "15": "አረማውያን በቆፈሩት ጉድጓድ ወደቁ፤ ባጠመዱት ወጥመድ ተያዙ፡፡",
      "16": "የእስራኤል አምላክ በእውነተኛ ፍርዱ አማካይነት ራሱን ገለጠ፤ ክፉ ሶችም በክፉ ሠራቸው ወጥመድ ተያዙ፡፡",
      "17": "ኃጢአተኞች ሁሉ ወደ ሲኦል ይወርዳሉ፤ የእስራኤልን አምላክ የሚተው ሁሉ ፍጻሜአቸው ይኸው ነው፡፡",
      "18": "ችግረኞች ዘወትር እንደተረሱ አይቀሩም፤ የድኾችም ተስፋ ከንቱ ሆኖ ለዘላለም አይቀርም፡፡",
      "19": "አምላክ ሆይ! ሰዎች በብርታታቸው እንዳይጓደዱብህ ተነሥ! አረማውያንን በፊትህ ሰብስብ፤ በእነርሱም ላይ ፍረድ፡፡",
      "20": "የእስራኤል አምላክ ሆይ! እንዲፈሩህና ከሞት የማያመልጡ ሰብአዊ ፍጡሮች መሆናቸውንም እንዲያውቁ አድርጋቸው፡፡"
    },
    "Chapter 10": {
      "1": "አምላክ ሆይ! ስለምን እንደዚህ ራቅህ? በችግር ጊዜስ ስለምን ትሰወራለህ?",
      "2": "ክፉ ሰዎች ይታበያሉ፤ ድኾችንም ያሳድዳሉ፤ ለሌሎች ባጠመዱት ወጥመድ ራሳቸው ይግቡበት፡፡",
      "3": "ኃጢአተኛ በክፉ ምኞቱ ይመካል፤ ስግብግብ ሰውም ይራገማል፤ ፈጣሪንም ይክዳል፡፡",
      "4": "ኃጢአተኛ ስለ አምላክ ግድ የለውም፤ በትዕቢቱም “ፈጣሪ አምላክ የለም” ብሎ ያስባል፡፡",
      "5": "ይህም ሆኖ ሁሉ ነገር ይሳካለታል፤ ትዕቢተኛም ስለሆነና የፈጣሪ ሕግ ከእርሱ አስተሳሰብ የራቀ ስለሆነ ሊያስተውለው አይችልም፤ በጠላቶቹም ላይ ያፌዛል፡፡",
      "6": "“እኔ ከቶ አልዋረድም ችግርም ሳይደርስብኝ እኖራለሁ” ብሎ ያስባል፡፡",
      "7": "ንግግሩም በእርግማን፤ በሐሰትና በዛቻ የተሞላ ነው፤ በተንኮልና በክፋት የተሞሉ ቃላትን ለመናገር ይቸኩላል፡፡",
      "8": "ንጹሖችን ሰዎች በሐሰት ለመግደል በየመንደሩ ያደፍጣል፤ ምስኪኖችንም ለማጥመድ አትኩሮ ያያል፡፡",
      "9": "በሚያደፍጥበትም ስፍራ እንደ አንበሳ አድብቶ ይጠባበቃል፤ ድኾችንም ለመያዝ ይሸምቃል፤ በወጥመዱም ይይዛቸዋል፤ እየጎተተም ይወስዳቸዋል፡፡",
      "10": "በሚመታቸው ጊዜ ኀይሉ ስለሚበረታባቸው፤ ምስኪኖች ተሸንፈው ይወድቃሉ፡፡",
      "11": "ኃጢአተኛ በአሳቡ፤ “ፈጣሪ አምላክ እኔን ምንም አያደርገኝም፤ ዐይኖቹን ጨፍኖአል፤ ከቶም አያየኝም” ይላል፡፡",
      "12": "አምላክ ሆይ! ተነሥ እዚያን ክፉ ሰዎች ቅጣቸው፤ የተጨቆኑትን አስታውሳቸው፡፡",
      "13": "ኃጢአተኛ ሰው ያህዌን ስለምን ይንቃል? በአሳቡስ “ያህዌ አይቀጣኝም” ለምን ይላል?",
      "14": "አንተ ግን በእርግጥ ታያለህ፤ ችግርንና ሥቃይን ትመለከታለህ፤ ሁልጊዜም ለመርዳት ዝግጁ ነህ፤ አንተ አባትና እናት የሌላቸውን ልጆች ስለምትረዳ፤ ምስኪኖች ሁሉ እንድትረዳቸው ወደ አንተ ይቀርባሉ፡፡",
      "15": "የኃጢአተኞችንና የክፉ ሰዎችን ኀይል አድክም፤ ከእንግዲህ ወዲያ ክፋትን እንዳያደርጉ በክፉ ሥራቸው ሁሉ ቅጣቸው፡፡",
      "16": "ያህዌ ለዘላለም ንጉሥ ሆኖ ይኖራል፤ ለሌሎች አማልክት የሚሰግዱ ሕዝቦች ግን ከምድሩ ይጠፋሉ፡፡",
      "17": "አምላክ ሆይ! አንተ የምስኪኖችን ጸሎት ትሰማለህ፤ ልመናቸውንም አድምጠህ ታበረታታቸዋለህ፤",
      "18": "የጭቁኖችንና አባትና እናት የሌላቸውን ልጆች ጩኸት ትሰማለህ፤ ለእነርሱም ትፈርድላቸዋለህ፤ ስለዚህ ከዐፈር የተፈጠሩ ከንቱ የሆኑ ሰዎች ከእንግዲህ ወዲህ አያስጨንቁአቸውም፡፡"
    },
    "Chapter 11": {
      "1": "እኔ በአምላኬ አዳኝነት እተማመናለሁ ታዲያ “እንደ ወደ ተራራዎች ብረር” ለምን ትሉኛላችሁ?",
      "2": "ምክንያቱም ኃጢአተኞች በጨለማ አድብተው ልበቅኖችን ለመግደል ቀስታቸውን ገትረዋል፤ ፍላጻቸውንም በአውታር አዘጋጅተዋል፡፡",
      "3": "ሕግና ሥርዓት መሠረቱን ሲለቅ ደግ ሰው ወደ አምላኩ ከመጠጋት በቀር ሌላ ምን ማድረግ ይችላል?",
      "4": "ያህዌ በተቀደሰ መቅደሱ አለ፤ ዙፋኑም በሰማይ ነው፤ በየትም ስፍራ ያሉትን ሰዎች ሁሉ ይመለከታል፤ የሚሠሩትንም ሁሉ መርምሮ ያውቃል፡፡",
      "5": "ደጋግ ሰዎችን ፈትኖ ይቀበላቸዋል፤ ክፉዎችንና ዐመፀኞችን አጥብቆ ይጠላቸዋል፡፡",
      "6": "የእሳት ፍምና የሚነድ ዲን በክፉዎች ላይ ያወርዳል፤ በሚያቃጥል አውሎ ነፋስም ይቀጣቸዋል፡፡",
      "7": "ያህዌ እውነተኛ ስለሆነ እውነትን ይወዳል፤ ስለዚህ ቅን ሰዎች በእርሱ ፊት ይኖራሉ፡፡"
    },
    "Chapter 12": {
      "1": "የእስራኤል አምላክ ሆይ! እባክህ እርዳን፤ ደግ ሰው ከቶ አልተገኘም፤ በሰዎችም መካከል መተማመን ጠፍቶአል፡፡",
      "2": "ሁሉም እርስ በርሳቸው ሐሰት ይናገራሉ፤ አንዱ ሌላውን በማቆላመጥ እየተናገረ ያታልለዋል፡፡",
      "3": "አምላኬ ሆይ! እነዚያን የሚያቆላምጡ ምላሶች ጸጥ አድርጋቸው፤ ትዕቢት የሚናገሩተንም አፎች ዝጋ፡፡",
      "4": "ምክንያቱም እነርሱ “በመናገራችን የፈለግነውን እናገኛለን፤ እንደ ፈቀድን እንናገራለን፤ ከእኛ በላይ ሆኖ ሊከለክለን የሚችል ማን ነው?” ይላሉ፡፡",
      "5": "ያህዌ ግን “ችግረኞች ተጨቁነዋል፤ ስደተኞች በመከራ ብዛት ተጨንቀዋል፤ ስለዚህ እነርሱ የሚፈልጉትን ደኅንነት ለመስጠት እነሣለሁ” ይላል፡፡",
      "6": "የአምላክ የተስፋ ቃሎች የታመኑ ናቸው፤ በእሳት ምድጃ ሰባት ጊዜ እንደነጠረ ብር የጠሩ ናቸው፡፡",
      "7": "አምላክ ሆይ አንተ ሁልጊዜ ጠብቀን፤ ክፉ ከሆኑት ከዚህ ዘመን ሰዎች አድነን፡፡",
      "8": "መፀኞች ለጥፋት በየቦታው በሚሠማሩበት ጊዜ፤ ከመልካም ነገር ይልቅ ክፉ ነገር ይስፋፋል፡፡"
    },
    "Chapter 13": {
      "1": "አምላኬ ሆይ እስከ መቼ ትረሳኛለህ? የምትረሳኝ ለዘላለም ነውን? እስከ መቼስ ትሰወራለህ?",
      "2": "ችግርን ታግሼ የምኖረው እስከ መቼ ነው? ቀንና ሌሊት ልቤ በሐዘን የሚጨነቀው እስከ መቼ ነው? ጠላቶቼስ በእኔ ላይ የሚታበዩት እስከ መቼ ነው?",
      "3": "አምላኬ ሆይ! ወደ እኔ ተመልከት፤ ጩኸቴንም ስማ፤ ብርታትን ጨምርልኝ፤ ከሞትም አድነኝ፡፡",
      "4": "ጠላቶቼ “አሸነፍነው!” ብለው እንዲመኩ አታድርግ፤ በእኔም መውደቅ ደስ እንዲላቸው አታድርግ፡፡",
      "5": "እኔ በማያቋርጥ ፍቅርህ እተማመናለሁ፤ ስለምታድነኝም እደሰታለሁ፡፡",
      "6": "አምላኬ ሆይ! ረድተኸኛልና ለአንተ እዘምራለሁ፡፡"
    },
    "Chapter 14": {
      "1": "ሞኞች በልባቸው “አምላክ የለም” ይላሉ፤ ሕወታቸው ተበላሽቷል፤ አጸያፊ ድርጊቶችን ይፈጽማሉ፤ ከመካከላቸው አንድ እንኳ መልካም ሥራ የሚሠራ የለም፡፡",
      "2": "አምላክን የሚፈልጉ ጥበበኞች ይገኙ እንደሆን ለማየት፤ ፈጣሪ በሰማይ ሆኖ ሰዎችን ተመለከተ፡፡",
      "3": "ነገር ግን ሁሉም ዐምፀዋል፤ ልዩነት ሳይኖራቸው ሁሉም በአንድነት ረክሰዋል፤ ከእነርሱ አንድ እንኳ መልካም ነገርን የሚያደርግ የለም፡፡",
      "4": "የእስራኤል አምላክ “እነዚህ ክፉ አድራጊዎች ምንም የማያውቁ ሞኞች ናቸው፤ ሕዝቤን በመበዝበዝ ይኖራሉ እንጂ ወደ እኔ አይጸልዩም” ይላል፡፡",
      "5": "ነገር ግን ፈጣሪ አምላክ የሚገኘው ከደጋግ ሰዎች ጋር ስለሆነ፤ እነርሱ በፍርሃት ይጨነቃሉ፡፡",
      "6": "ክፉ አድራጊዎች የትሁቱን ሰው ዓላማ ያቃውሳሉ፤ ያህዌ ግን ትሁቱን ሰው ከክፉ ነገር ሁሉ ይጠብቀዋል፡፡",
      "7": "ለእስራኤል ደህንነትን ከጽዮን ማን በሰጠ? ያህዌ የሕዝቡን ምርኮ በሚመልስበት ጊዜ የያዕቆብ ልጆች ደስ ይላቸዋል፤ የእስራኤል �ሕዝብ ሐሴት ያደርጋል፡፡"
    },
    "Chapter 15": {
      "1": "አምላክ ሆይ! ወደ መኖሪያህ መግባት የሚችል ማን ነው? በተቀደሰችው ተረራህ በጽዮን ላይ ከአንት ጋር ሊኖር የሚችል ማንመ ነው?",
      "2": "በሁሉ ነገር ለአምላኩ የሚታዘዝ፤ ዘወትር መልካም የሆነውን ነገር የሚያደርግ፤ ንግግሩ እውነተኛና ታማኝ የሆነ፤",
      "3": "የሌሎች ሰዎችን ስም የማያጠፋ፤ በጓደኞቹ ላይ ክፉ ነገር የማያደርግ፤ ጎረቤቶቹን የማያማ፤",
      "4": "ፈጣሪ የጠላቸውን ሰዎች የሚንቅ፤ ለፈጣሪ አምላክ የሚታዘዙትን ግን የሚያከብር፤ ምንም ያህል ከባድ ቢሆን፤ የገባውን ቃል ኪዳን የሚፈጽም፤",
      "5": "ያለወለድ የሚያበድር፤ በንጹሖች ላይ በሐሰት ለመመስከር ጉቦ የማይቀበል፤ እነዚህን ነገሮች የሚያደርግ ሰው ከማናቸውን ክፉ ነገር ተጠብቆ በሰላም ይኖራል እንጂ ከቶ አይናወጥም፡፡"
    },
    "Chapter 16": {
      "1": "አምላክ ሆይ! የምታመነው በአንተ ስለሆነ ጠብቀኝ፤",
      "2": "ያህዌን “አንተ አምላኬ ነህ፤ ያለኝም መልካም ነገር ሁሉ ከአንተ የተገኘ ነው” እለዋለሁ፡፡",
      "3": "በአምላክ የሚተማመኑ ቅዱሳን፤ እንዴት የተመሰገኑ ናቸው! የእኔ ታላቅ ደስታ ከእነርሱ ጋር መሆን ነው፡፡",
      "4": "ሐሰተኞች አማልክትን የሚከተሉ፤ በራሳቸው ላይ ብዙ ችግር ያመጣሉ፤ እኔ ግን ሐሰተኞች የሆኑትን የእነርሱን አማልክት አላገለግልም፤ በሚያቀርቡላቸው መሥዋዕት አልተባበርም፡፡",
      "5": "አምላኬ ሆይ! አለኝታዬ ነህ፤ አንተ የሚያስፈልገኝን ሁሉ ትሰጠኛለህ፤ ለወደፊትም የሕይወቴ ዋስትና አንተ ነህ፡፡",
      "6": "ለእኔ የለገሥኸው ስጦታ እንዴት መልካም ነው! እጅግም መልካም ነው፡፡",
      "7": "መልካም ምክር በመስጠት ስለሚመራኝ፤ አምላኬን አመሰግናለሁ፤ በሌሊት እንኳ እንዲገሠጸኝ ኅሊናዬን ያነቃል፡፡",
      "8": "አምላኬ ዘወትር ከእኔ ጋር እንደሆነ ዐውቃለሁ፤ በአጠገቤም ስለሆነ አልታወክም፡፡",
      "9": "ስለዚህ ልቤን ደስ አለው፤ መንፈሴም ተሞላ፤ ሁለነረተናዬም ያለ ስጋት ይኖራል፡፡",
      "10": "ነፍሴን በሲዖል አትተዋትም፤ ቅዱስህንም መበስበስ እንዲደርስበት አታደርገውም፡፡",
      "11": "የሕይወትን መንገድ ታሳየኛለህ፤ የአንተ ከእኔ ጋር መሆን፤ በደስታ ይሞላኛል፤ የዘላለምን ደስታ ይሰጠኛል፡፡"
    },
    "Chapter 17": {
      "1": "አምላኬ ሆይ! ትክክለኛ ፍርድን ለማግኘት የማቀርብልህን ጸሎት ስማ፤ ጩኸቴንም አድምጥ፤ በሽንገላ ሳይሆን በእውነት የማቀርበውን ጸሎት ስማ፤",
      "2": "አንተ ትክክለኛውን ነገር ስለምታውቅ በቅንነት ፍረድልኝ፡፡",
      "3": "በሌሊት ወደ እኔ መጥተህ ልቤን ፈተንህ፤ በጥልቅም መረመርኸኝ፤ ነገር ግን ምንም ክፉ ምኞት አላገኘህብኝም፡፡",
      "4": "እኔ እንደ ሌሎች ሰዎች ክፉ ቃል አልተናገርሁም፤ ትእዛዝህን ፈጽሜአለሁ፤ የግፍ መንገድንም አልተከተልሁም፡፡",
      "5": "ዘወትር በመንገድህ ተራመድሁ፤ ከመንገድህም ወጥቼ አልሳትሁም፡፡",
      "6": "አምላክ ሆይ! ልመናዬን ስለምትሰማ፤ ወደ አንተ እጸልያለሁ፤ ስለዚህ ወደ እኔ ቅረብ፤ ቃሌንም አድምጥ፡፡",
      "7": "አስደናቂውን ፍቅርህን ገልጠህ አድነን፤ ከአንተ ጋር ከሆንን ጠላቶቻችን አያጠቁንም፡፡",
      "8": "የዐይን ብሌን በጥንቃቄ የሚጠበቀውን ያህል ጠብቀኝ፤ በክንፎችህ ጥላ ውስጥ ሰውረኝ፡፡",
      "9": "የምትጠብቀኝና የምትሰውረኝም፤ በዙሪያዬ ከከበቡኝና፤ ሊያጠፉኝ ከፈለጉት፤ ከክፉዎች እጅ ነው፡፡",
      "10": "እነርሱ ርኅራኄ የላቸውም፤ በትዕቢትም ይናገራሉ፡፡",
      "11": "እኔን አሰናክለው ለመጣል ፈልገው፤ በዐይናቸው አትኩረው ያዩኛል፤ የትም ቦታ ብሄድ በዙሪያዬ ናቸው፡፡",
      "12": "የተራበ አንበሳ ቦጫጭቆ የሚበላውን በመፈለግ አድብቶ እንደሚጠባበቅ እነርሱም እኔን ለመቦጫጨቅ ይጠባበቃሉ፡፡",
      "13": "አምላኬ ሆይ! ና፤ ጠላቶቼን ተቋቁመህ አሸንፋቸው፤ በሰይፍህም ከኃጢአተኞች እጅ አድነኝ፡፡",
      "14": "በዚህ በምድራዊ ሕይወት ሳሉ፤ ሁሉ ነገር ከተሳካላቸው ሰዎች እጅ አድነኝ፤ እነርሱን ግን ባከማቸህላቸው መቅሠፍትህ ቅጣቸው፤ ይህም መቅሠፍት ለልጆቻቸው የሚበቃና ለልጅ ልጆቻቸውም የሚተርፍ ይሁን፡፡",
      "15": "እኔ ግን ምንም ስላልበደልሁ፤ አንተን አይሃለሁ፤ ስነሣም አንተን በማየት ደስ ይለኛል፡፡"
    },
    "Chapter 18": {
      "1": "አምላኬ ሆይ! ኀይል የምትሰጠኝ አንተ ስለሆንህ እወድሃለሁ፡፡",
      "2": "ያህዌ መጠጊያዬና ተንካራ ምሽጌ ነው፤ አምላኬ ጠባቂዬ ስለሆነ፤ ከእርሱ ጋር በደኅንነት እኖራለሁ፤ እርሱ እንደ ጋሻ ሆኖ ይከላከልልኛል፤ ፈዳቴም ሆኖ በሰላም ያኖረኛል፡፡",
      "4": "የሞት ጣር ከበበኝ፤የጥፋት ጎርፍ አጥለቀለቀኝ፡፡",
      "5": "ሲኦል እንደገመድ ተጠመጠመብኝ፤ ምትም እንደ ወጥመድ ያዘኝ፡፡",
      "6": "በከራ በደረሰብኝ ጊዜ አምላኬን ጠራሁት፤ እንዲረዳኝም አምላኬን ለመንሁት፤ በመቅደሱ ሆኖ ድምፄን ሰማ፤ የልመናዬን ጩኸት አደመጠ፡፡",
      "7": "ያህዌ ስለተቆጣ ምድር ተናወጠች፤ ተንቀጠቀጠችም፤ የተራራዎች መሠረቶች ተናጉ፤ ተነቃነቁም፡፡",
      "8": "ከአፍንጫው የቁጣ ጢስ ወጣ፤ ከአፉም የሚባላ የእሳት ነበልባልና የሚያቃጥል ፍም ወጣ፡፡",
      "9": "ሰማይን ሰንጥቆ ወደ ታች ወረደ፤ ከእግሩም በታች ጥቅጥቅ ያለ ደመና ነበረ፡፡",
      "10": "ኪሩቤል ተብለው የሚጠሩ መላእክት ክንፍ ላይ ተቀምጦ በረረ፤ በነፋስም ክንፎች ላይ ሆኖ ወደ ላይ መጠቀ፡፡",
      "11": "ሁለንተናውን በጨለማ ሸፈነ፤ በውሃ የተሞላ ጥቅጥቅ ያለ ደመና ከብቦታል፡፡",
      "12": "ከፊት ለፊቱ ካለው መብረቅ፤ በረዶና የእሳት ነበልባል ወጣ፤ ጥቅጥቅ ያለ ደመና ከብቦታል፡፡",
      "13": "ከዚህ በኋላ ያህዌ አንደ ነጎድጓድ የሆነ ድምፁን ከሰማይ አሰማ፤ የልዑል አምላክም ድምፅ ተሰማ፡፡",
      "14": "ፍላጻውን ከቀስቱ አስፈነጠረ፤ ጠላቶቹንም በተናቸው፤ በመብረቁም ብልጭታ አሳደዳቸው፡፡",
      "15": "አምላኬ ሆይ ጠላቶችህን በገሠጽህ ጊዜ፤ የቁጣ ድምፅህንም ባሰማሃቸው ጊዜ የውቅያኖስ ወለል ታየ፤ የምድርም መሠረት ተገለጠ፡፡",
      "16": "ያህዌ ከላይ ሆኖ እጁን በመዘርጋት ያዘኝ፤ ከጥልቅ ውሃም ስቦ አወጣኝ፡፡",
      "17": "በጣም በርተውብኝ ከነበሩት፤ ከኀይለኞች ጠላቶቼና ከሚጠሉኝ ሰዎች ሁሉ እጅ አምላኬ አዳነኝ፡፡",
      "18": "እኔ በተቸገርሁት ጊዜ በጠላትነት ተነሡብኝ፤ አምላኬ ግን ጠበቀኝ፡፡",
      "19": "አምላኬ ረድቶ ከአደጋ አወጣኝ፡፡ በእኔ ደስ ስለተሰኘም፤ ከአደጋ የማመልጥበትን ሰፊ መንገድ ከፈተልኝ፡፡",
      "20": "እኔ መልካም ነገር ስለማደርግ ያህዌ ዋጋዬን ይከፍለኛል፤ ታማኝ በመሆኔም ይክሰኛል፡፡",
      "21": "እኔ የአምላኬን መንገድ ተከትያለሁ፤ ከአምላኬ የሚለየኝንም በደል አልሠራሁም፡፡",
      "22": "ያምላኬን ሕግ ሁሉ ፈጽሜአለሁ፤ ሥርዓቱንም አክብሬአለሁ፡፡",
      "23": "እኔ ከበደል ነፃ መሆኔንና ክፉ ነገር አለማድረጌን አምላኬ ያውቃል፡፡",
      "24": "የእስራኤል አምላክ በፊቱ ያደረግሁትን መልካም ነገርና ታማኝነቴን ስለሚያውቅ ዋጋዬን ይከፍለኛል፡፡",
      "25": "አምላክ ሆይ! ታማኞች ለሆኑት ታማኝ ነህ፤ ቅኖች ለሆኑት ቅን ነህ፡፡",
      "26": "ለንጹሖች ንጹሕ ነህ፡፡ ለጠማሞች ጠማማ ነህ፡፡",
      "27": "ትሁቶችን ታድናለህ ትዕቢተኞችን ግን ታዋርዳለህ፡፡",
      "28": "አምላክ ሆይ! ብርሃንህን ትሰጠኛለህ፤ በእኔም ያለውን ጨለማ ታስወግድልኛለህ፡፡",
      "29": "ጠላቶቼን የምቋቋምበትን ብርታት ትሰጠኛለህ፤ ወደ ምሽጋቸውም ዘልዬ እንድገባ ኀይልን ትሰጠኛለህ፡፡",
      "30": "ያህዌ በሥራው እንዴት ፍጹም ነው! ቃሉም እንዴት የታመነ ነው! እርሱን መጠጊያ ለሚያደርጉት ሁሉ ጋሻቸው ነው፡፡",
      "31": "ከአምላክ በቀር ሌላ አምላክ የለም፤ ከእርሱም በቀር መጠጊያ የሚሆን የለም፡፡",
      "32": "ብርታትን የሚሰጠኝና መንገዴን የሚያቀናልኝ ያህዌ ነው፡፡",
      "33": "እርሱ እግሮቼን እንደ ብሆር እግሮች ያጠነክራል፤ በከፍታ ቦታዎችም ላይ በሰላም ያኖረኛል፡፡",
      "34": "እጆቼን ለጦርነት ያሰለጥናል፤ የነሐስን ቀስት መሳብ እንዲችሉ ክንዶቼን ያበረታል፡፡",
      "35": "አምላኬ ሆይ! የምከላከልበትን ጋሻ ትሰጠኛለህ፤ እጆችህም ደግፈው ይይዙኛል፤ የአንተም ክብካቤ ታላቅ ያደርገኛል፡፡",
      "36": "በጠላት እንዳልማረክ እርምጃዬን አስፍተሃል፤ ከቶም በመሸነፍ ወድቄ አላውቅም፡፡",
      "37": "ጠላቶቼን አሳድጄ እይዛቸዋለሁ፤ ሳላጠፋቸውም ወደ ኋላ አልመለስም፡፡",
      "38": "ዳግመኛ እንዳይነሱ አድርጌ እመታቸዋለሁ፤ ተሸንፈውም በእትሩ ሥር ይወድቃሉ፡፡",
      "39": "ለጦርነት ኀይልን ትሰጠኛለህ፤ በጠላቶቼም ላይ ድልን ታጎናጽፈኛለህ፡፡",
      "40": "ጠላቶቼ ከፊቴ ወደ ኋላ እንዲሸሹ ታደርጋለህ፤ የሚጠሉኝንም ሁሉ ታጠፋቸዋለህ፡፡",
      "41": "የሚረዳቸውን በመፈለግ ይጮኻሉ፤ ነገር ግን ማንም አያድናቸውም፤ ያህዌንም ይጠሩታል፤ እርሱ ግን አይመልስላቸውም፡፡",
      "42": "ነፋስ ጠርጎ እንደሚወስደው ትቢያ እስኪሆኑ ድረስ አደቅቃቸዋለሁ፤ በመንገድ ላይ እንዳለ ጭቃም እረግጣቸዋለሁ፡፡",
      "43": "ከዐመፀኞች ሕዝብ አዳንኸኝ፤ በመንግሥታትም ላይ ሾምኸኝ፤ የማውቀውም ሕዝብ ይገዛልኛል፡፡",
      "44": "ባዕድ የሆነ ሕዝብ ዝናዬን ሰምቶ ይታዘዘልኛል፤ በአክብሮትም እጅ ይነሣኛል፡፡",
      "45": "በፍርሃት ይጨነቃል በመንቀጥቀጥም ከምሽጉ እየወጣ ወደ እኔ ይመጣል፡፡",
      "46": "አምላኬ ሕያው ነው መጠጊያ የሆነኝ አምላክ ይመስገን፤ ያዳነኝም አምላክ ከፍ ከፍ ይበል፡፡",
      "47": "እርሱ ጠላቶቼን ይበቀልልኛል፤ መንግሥታተንም ከበታቼ አድርጎ ያስገዛልኛል፤",
      "48": " ከጠላቶቼም ያድነኛል፡፡ አምላኬ ሆይ! በጠላቶቼ ላይ ድልን ታጎናጽፈኛለህ፤ ከግፈኞችም ታድነኛለህ፡፡",
      "49": " ስለዚህ በሕዝቦች መካከል አመሰግንሃለሁ፤ ስምህንም በዝማሬ እወድሳለሁ፡፡",
      "50": " መርጦ ለቀባው ንጉሥ፤ ለዳዊትና ለዘሩ፤ የእስራኤል አምላክ ድልን በድል ለይ ያጎናጽፈዋል፤ የማቋርጥ ፍቅሩንም ለዘላለም ያሳየዋል፡፡"
    },
    "Chapter 19": {
      "1": "ሰማያት የፈጣሪን ክብር ይናገራሉ፤ የሰማይ ጠፈሮችም፤ የአምላክን ሥራ ያውጃሉ፡፡",
      "2": "አንዱ ቀን ለሌላው ቀን ይህንኑ ያስታውቃል፤ አንዱም ሌሊት ለሌላው ሌሊት ይህንኑ ይናገራል፡፡",
      "3": "ንግግር ወይም ቃል የላቸውም፤ ድምፃቸውም አይሰማም",
      "4": "ነገር ግን መልእክታቸው ወደ ዓለም ሁሉ ይሰራጫል፤ እስከ ምድር ዳርቻም ይደርሳል፤ የእስራኤል አምላክ የፀሐይን መኖሪያ በሰማይ አደረገ፡፡",
      "5": "ፀሐይ ከሙሽራ ቤት እንደሚወጣ ሙሽራ ብሩህ ሆኖ፤ ለሽቅድምድም እንደተዘጋጀ ሯጭ ነቅቶ፤ ጠዋት ጠዋት ይወጣል፡፡",
      "6": "ከአንዱ የሰማይ ዳርቻ ተነሥቶ፤ ወደ ሌላው የሰማይ ዳርቻ ይገሠግሣል፤ ከሙቀቱም ኀይል ሊያመልጥ የሚችል ምንም ነገር የለም፡፡",
      "7": "የያህዌ ሕግ ፍጹም ነው፤ ለነፍስ አዲስ ሕይወትን ይሰጣል፤ የያህዌ ትእዛዝ የታመነ ነው፤ ማስተዋል ለጎደላቸው ጥበብን ይሰጣል፡፡",
      "8": "የያህዌ ሥርዓት ትክክል ነው፤ ለልብ ደስታን ይሰጣል፤ የያህዌ ትእዛዝ ንጹሕ ነው፤ ለአእምሮ የዕውቀትን ብርሃን ይሰጣል፡፡",
      "9": "ያህዌን በፍርሃት ማገልገል መልካም ነገር ነው፤ ለዘላለም ጸንቶ ይኖራል፤ የያህዌ ሥርዓት ምንም እንከን የሌለበት እውነትና ትክክል ነው፡፡",
      "10": "ከወርቅ እንዲያውም ከተጣራ ንጹሕ ወርቅ የተወደደ ነው፤ ከማር፤ እንዲያውም ከማር ወለላ ይልቅ የጣፈጠ ነው፡፡",
      "11": "ለእኔም ለአገልጋይህ ማስጠንቀቂያ ይሆነኛል፤ ሕግህንም በመጠበቅ ብዙ ጥቅም አገኛለሁ፡፡",
      "12": "የራሱን ስሕተት የሚያይ ማንም የለም፤ አምላኬ ሆይ ከተሰወረ በደል አንጻኝ፡፡",
      "13": "ኃጢአት በእኔ ላይ እንዲሰለጥን አታድርግ፤ በድፍረት ኃጢአት ከመሥራትም ጠብቀኝ፤ በዚያን ጊዜ ከታላቅ ኃጢአት ርቄ ፍጹም ለመሆን እችላለሁ፡፡",
      "14": "አምላኬ ሆይ! እንተ መጠጊያዬና ቤዛዬ ነህ፤ ንግግሬም ሆነ አሳቤ፤ በአንተ ዘንድ የተወደደ ይሁን፡፡"
    },
    "Chapter 20": {
      "1": "በተቸገርህ ጊዜ፤ የእስራኤል አምላክ ልመናህን ይስማህ፤ የያዕቆብ አምላክ ይጠብቅህ፤",
      "2": "ከመቅደሱ በረከትን ይላክልህ፤ በጽዮን ተራራም ሆኖ ይርዳህ፡፡",
      "3": "መባህን ሁሉ ይቀበልልህ፤ በመሥዋዕትህም ደስ ይበለው፡",
      "4": "የልብህን ምኞት ይስጥህ፤ አሳብህን ሁሉ ይፈጽምልህ፤",
      "5": "በዚያን ጊዜ አንተ ስላበኘኸው ድል፤ በደስታ “እልል!” እንላለን፤ የበዓል ቀን አድርገንም፤ ያህዌን እናመሰግናለን፤ ያህዌ የለመንኸውን ሁሉ ይስጥህ",
      "6": "ያህዌ መርጦ ለቀባው ንጉሥ፤ ድል እንደሚሰጠው እነሆ አወቅሁ፤ በቅዱስ መኖሪያው በሰማይ ሆኖ ይሰማዋል፤ በኀይሉም ታላላቅ ድሎችን ይሰጠዋል፡፡",
      "7": "አንዳንዶች በጦር ሠረገላዎቻቸው፤ ሌሎችም በፈረሶቻቸው ይመካሉ፤ እኛ ግን በአምላካችን በያህዌ ኀይል እንታመናለን፡፡",
      "8": "እነርሱ ተሰናክለው ይወድቃሉ፤ እኛ ግን እንነሳለን፤ ጸንተንም እንቆማለን፡፡",
      "9": "አምላክ ሆይ! ንጉሡን ከጠላቶቹ እጅ አድነው፤ እኛም በምንጠራህ ጊዜ ስማን፡፡"
    },
    "Chapter 21": {
      "1": "አምላክ ሆይ! ኀይልን ስለሰጠኸው ንጉሥ ደስ ብሎታል፤ ድልን ስለአቀዳጀኸውም ሐሴት ያደርጋል፡፡",
      "2": "የልቡን ምኞት ሰጥተኸዋል፤ የለመነህንም ፈጽመህለታል፡፡",
      "3": "ብዙ በረከት ይዘህ ደረስህለት፤ በራሱ ላይ የንጹሕ ወርቅ ዘውድ ደፋህለት፡፡",
      "4": "ሕይወትን እንድትሰጠው ለመነህ፤ አንተም ረዥም ዕድሜና ዘላለማዊ የሆነ ሕይወትን ሰጠኸው፡፡",
      "5": "አንተ ስለረዳኸውም ታላቅ ክብር አገኘ፤ ስመ ጥሩነትንና ግርማን አቀዳጀኸው፡፡",
      "6": "የአንተ በረከት ዘላለም ከእርሱ ጋር ነው፤ አንተም ከእርሱ ጋር በደስታ በመገኘትህ ደስ ታሰኘዋለህ፤",
      "7": "ንጉሡ የሚተማመነው በአምላኩ ነው፤ የማያቋርጠው የልዑል ፍቅር ከእርሱ ጋር ስለሆነም አይናወጥም፡፡",
      "8": "ንጉሡ ጠላቶቹን ሁሉ ይማርካል፤ ተቃዋሚዎቹንም ሁሉ ይይዛል፡፡",
      "9": "በምትገለጥበት ጊዜ ከምድጃ እንደሚወጣ የእሳት ነበልባል ታቃጥላቸዋለህ፤ ያህዌ በቁጣው ወላፈን ይለበልባቸዋል፤ እሳትም ይበላቸዋል፡፡",
      "10": "ትውልዳቸውን ከምድር ላይ ታጠፋለህ፤ ዘራቸውንም ከሕዝቦች መካከል ለይተህ ትደመስሳለህ፡፡",
      "11": "በአንተ ላይ ያሤራሉ፤ ይዶልታሉም፤ ነገር ግን አሳባቸው አይሳካላቸውም፡፡",
      "12": "ፍላጻዎችህን በእነርሱ ላይ ታነጣጥራለህ፤ ወደ ኋላም ተመልሰው እንዲሸሹ ታደርጋለህ፡፡",
      "13": "አምላኬ ሆይ! ስለ ብርታትህ ከፍ ከፍ እናደርግሃለን ስለ ታላቁ ኀይልህም የምስጋና መዝሙር እናቀርባለን፡፡"
    },
    "Chapter 22": {
      "1": "አምላኬ! አምላኬ! ለምን ተውኸኝ? ለዕርዳታ በብርቱ በምጮኽበትስ ጊዜ፤ ስለምን ከእኔ ራቅህ?",
      "2": "አምላኬ ሆይ! ቀኑን ሙሉ ወደ አንተ እጮኻለሁ፤ አንተ ግን አትሰማኝም፤ ሌሊቱን ሁሉ እጣራለሁ፤ ዕረፍትም የለኝም፡፡",
      "3": "አንተ ግን ቅዱስ ነህ፤ በእስራኤል ሕዝብም ስትመሰገን ትኖራለህ፡፡",
      "4": "የቀድሞ አባቶቻችን በአንተ ተማመኑ፤ በአንተም ስለተማመኑ አዳንሃቸው፡፡",
      "5": "ወደ አንተ በመጮኻቸው ከአደጋ አመለጡ፤ በአንተም በመተማመናቸው አላፈሩም፡፡",
      "6": "እኔ ግን ትል ነኝ እንጂ ሰው አይደለሁም፤ ሰው ሁሉ ይንቀኛል፤ ያፌዝብኛልም፡፡",
      "7": "የሚያዩኝ ሁሉ ይዘባበቱብኛል፤ በንቀት ፋሳቸውን እየነቀነቁ፤ ከንፈራቸውን ያጣምሙብኛል፡፡",
      "8": "ደግሞም “በፈጣሪህ ተማምነህ አልነበረምን? ታዲያ ለምን አያድንህም? አምላክ የሚወድህ ከሆነ ለምን አይረዳህም?” ይሉኛል፡፡",
      "9": "በደኅና እንድወለድ ያደረግኸኝ አንተ ነህ፤ የእናቴን ጡት በምጠባበት በሕፃንነቴ ወራት እንኳ በአንተ እንድታመን አደረግኸኝ፡፡",
      "10": "ከተወለድሁበት ጊዜ ጀምሮ በአንተ ተማምኛለሁ፤ ከአናቴ ማሕፀን ጀምሮ አምላክ ሆነኸኛል፡፡",
      "11": "መከራ ሊደርስብኝ ስለተቃረበና የሚረዳኝም ስለሌለ፤ እባክህ ከእኔ አትራቅ፡፡",
      "12": "ብዙ ጠላቶች እንደሚዋጉ በሬዎች ከብበውኛል፤ እንደ ባሳን ተዋጊ ኮርማዎችም በዙሪያዬ ናቸው፤",
      "13": "የሚበላውን ነገር አድኖ ለመቦጫጨቅ እንደሚያገሳ አንበሳ፤ ጠላቶቼ በመብዛት አፋቸውን ከፈቱብኝ፡፡",
      "14": "ጉልበቴ ደክሞ እንደ ውሃ ፈሰሰ፤ አጠንቶቼም ሁሉ ለመገጣጠሚያቸው ተለያዩ፤ ልቤም እንደ ሰም በውስጤ ቀለጠ፡፡",
      "15": "ጉሮሮዬ እንደ ሸክላ ደረቀ፤ ምላሴም ከላንቃዬ ጋር ተጣበቀ፤ እንደ ሞተ ሰውም በትቢያ ላይ ጣልኸኝ፡፡",
      "16": "ክፉ ሰዎች እንደ ውሻ መንጋ ከበቡኝ፤ እጆቼንና እግሮቼን ቸነከሩ፡፡",
      "17": "አጥንቶቼን ተቆጠሩ፤ ጠላቶቼም በጥላቻ ዐይን ተመለከቱኝ፡፡",
      "18": "ልብሶቼን ተከፋፈሉ፤ በእጄ ጠባቤም ላይ ዕጣ ተጣጣሉ፡፡",
      "19": "አምላኬ ሆይ! ከእኔ አትራቅ፤ እኔን ለመርዳት ፈጥነህ ድረስ፡፡",
      "20": "ከሰይፍ አድነኝ፤ ነፍሴንም ከእነዚህ ከውሾች ታደጋት፡፡",
      "21": "ከእነዚህ እንደ አንበሶች ከሆኑ ሰዎች አፍ አድነኝ፤ እንደ ተዋጊ በሬ ጨካኝ ከሆኑ ሰዎች ጠብቀኝ፡፡",
      "22": "የስምህን ታላቅነት ለወገኖቼ እነግራለሁ፤ እነርሱ በተሰበሰቡበት ስፍራ አመሰግነሃለሁ፤ እንዲህም እላለሁ፤",
      "23": "“እናንተ አምላክን የምትፈሩት አመስግኑት፤ እናንተ የያዕቆብ ዝርያዎች አገልግሉት፤",
      "24": "እርሱ ድኾችን አይንቅም፤ ሥቃያቸውንም ቸል አይልም፤ ከእነርሱ አይርቅም፤ ወደ እርሱ በሚጮኹበትም ጊዜ ይሰማቸዋል፡፡”",
      "25": "ስለ ሠራኸው መልካም ሥራ፤ ብዙ ሕዝብ በተሰበሰበበት ስፍራ አመሰግንሃለሁ፤ በሚያገለግሉህ ሰዎች ፊት ሆኜ፤ የተሳልሁልህን መሥዋዕት አቀርብልሃለሁ፡፡",
      "26": "ድኾች እስኪጠግቡ ይበላሉ፤ ወደ አምላክ የሚቀርቡም ያመሰግኑታል እነርሱም ለዘላለም ይበለጽጋል፡፡",
      "27": "መንግሥታት ሁሉ አምላክን ያስታውሱታል፤ በዓለም ዙሪያ ያሉት ሁሉ ወደ እርሱ ይመለሳሉ፤ የአረማውያን ነገዶች ሁሉ በፊቱ ይሰግዳሉ፡፡",
      "28": "መንግሥታዊ ሥልጣን ሁሉ የፈጣሪ ነው፤ ስለዚህ መንግሥታትን ሁሉ የሚያስተዳድር እርሱ ነው፡፡",
      "29": "በዓለም የሚኖሩ ባለጸጎች ሁሉ በዓል በማድረግ ለእርሱ ይሰግዳሉ፤ ከሞት የማያመልጡ ሰብአዊ ፍጡሮች ሁሉ በፊቱ ይንበረከካሉ፡፡",
      "30": "መጪው ትውልድ ያገለግለዋል፤ ሰዎች ሁሉ የአምላክን ሥራ ለተተኪው ትውልድ ይናገራሉ፡፡",
      "31": "ገና ላልተወለዱትም፤ “ያህዌ ሕዝቡን አዳነ” ተብሎ ይነገራቸዋል፡፡"
    },

    "Chapter 23": {
      "1": "አምላኬ እረኛዬ ስለሆነ፤ የሚያስፈልገኝን ሁሉ አላጣም፡፡",
      "2": "በለመለመ መስክ እንዳርፍ ያደርገኛል፤ ጸጥ ወዳለ ጥሩ ውሃ ይመራኛል፡፡",
      "3": "ሕይወቴን ያድሳል፤ ስለ ስሙም በትክክለኛ መንገድ ይመራኛል፡፡",
      "4": "አምላክ ሆይ! አንተ ከእኔ ጋር ስለሆንህ፤ ለሞት በሚያስፈራ ጥቅጥቅ ጨለማ ባለበት ሸለቆ ውስጥ ባልፍ እንኳ፤ ክፉ ነገር ይደርስብኛል ብዬ አልፈራም፤ የጠባቂነትህ በትርና ምርኩዝ ያጽናኑኛል፡፡",
      "5": "ጠላቶቼ እኔን በሚመለከቱበት፤ ታላቅ ግብዣን አዘጋጀህልኝ፤ እንደ ክብር እንግዳ ራሴን በዘይት ቀብተህ ተቀበልኸኝ፤ እስኪትረፈረፍ ድረስ ጽዋዬን ሞላህልኝ፡፡",
      "6": "ደግነትህና ፍቅርህ በሕይወቴ ዘመን ሁሉ እንደማይለዩኝ እርግጠኛ ነኝ፤ አምላኬ ሆይ! ለዘላለም በቤትህ እኖራለሁ፡፡"
    },
    "Chapter 24": {
      "1": "ምድርና በምድር ላይ የሚኖሩ ሁሉ፤ የያህዌ ናቸው፤ ዓለምና በውስጥዋ ያሉት ሁሉ የእርሱ ናቸው፡፡",
      "2": "ምድርን በባሕር ላይ ያቆመ፤ መሠረትዋንም ጥልቀት ባላቸው ውቅያኖሶች ውስጥ ያደረገ፤ ራሱ ያህዌ ነው፡፡",
      "3": "ወደ አምላክ ተራራ ሊወጣ የሚችል ማን ነው? በተቀደሰ መቅደሱስ ሊቆም የሚችል ማን ነው?",
      "4": "ይህን ማድረግ የሚችል፤ በሥራውና በአሳቡ ንጹሕ የሆነ፤ ባዕድ አምልኮ የማይከተልና በሐሰት የማይምል ነው፡፡",
      "5": "እንዲህ ዐይነቱን ሰው፤ አምላክ ይባርከዋል፤ አዳኙ የሆነ አምላክም ያጸድቀዋል፡፡",
      "6": "ወደ አምላክ የሚቀርቡና የያዕቆብን አምላክ ፊት የሚሹ፤ እንደዚህ ያሉት ሰዎች ናቸው፡፡",
      "7": "ታላቁ ንጉሥ እንዲገባ፤ ደጆቹንና የጥንት በሮቹን ክፈቱ፡፡",
      "8": "ይህ ታላቅ ንጉሥ ማን ነው? ብርቱና ኀያል የሆነው የእስራኤል አምላክ ነው፤ በጦርነት አሸናፊ የሆነው የእስራኤል አምላክ ነው፡፡",
      "9": "ታላቁ ንጉሥ እንዲገባ ደጆችንና የጥንት በሮችነ ክፈቱ፡፡",
      "10": "ይህ ታላቅ ንጉሥ ማን ነው? ይህ ታላቅ ንጉሥ የሠራዊት አምላክ ያህዌ ነው፡፡"
    },
    "Chapter 25": {
      "1": "አምላክ ሆይ! የልቤን ሐሳብ ወዳንተ አቀርባለሁ፡፡",
      "2": "አምላኬ ሆይ! በአንተ እታመናለሁ፤ ከመሸነፍና ከመዋረድ አድነኝ፤ ጠላቶቼም በእኔ መዋረድ አይደሰቱ፡፡",
      "3": "በአንተ የሚታመኑት ሐፍረት አይደርስባቸውም፤ ሐፍረት የሚደርስባቸው፤ በአንተ ላይ ለማመፅ የሚጣደፉት ናቸው፡፡",
      "4": "አምላክ ሆይ! የአንተን መንገድ አስተምረኝ፤ በእኔም ዘንድ የታወቀ እንዲሆን አድርገው፡፡",
      "5": "አንተ የምታድነኝ አምላኬ ስለሆንህ፤ እውነትህን ተከትዬ እንድኖር አስተምረኝ፤ እኔ ዘወትር የምታመነው በአንተ ነው፡፡",
      "6": "አምላክ ሆይ! ከጥንት ጀምሮ የምታሳየውን፤ ምሕረትና ቸርነት አስብ፡፡",
      "7": "የወጣትነቴን ኃጢአትና ስህተት ይቅር በልልኝ፤ አምላክ ሆይ! በማያቋርጠው ፍቅርህና ቸርነትህ አስበኝ፡፡",
      "8": "አምላኬ ደግና ቅን ስለሆነ፤ ሊከተሉት የሚገባቸውን መንገድ ለኃጢአተኞች ያስተምራል፡፡",
      "9": "ትሑቶችንም በትክክለኛው መንገድ ይመራቸዋል፤ ፈቃዱንም ያስተምራቸዋል፡፡",
      "10": "ቃል ኪዳኑን የሚጠብቁትንና ትእዛዙን የሚፈጽሙትን ሰዎች፤ ያህዌ በእውነትና በፍቅር ይመራቸዋል፡፡",
      "11": "አምላክ ሆይ ስለ ስምህ ክብር እጅግ የበዛውን ኃጢአቴን ይቅር በልልኝ፡፡",
      "12": "ለፈጣሪ የሚታዘዙ ሰዎች ሊሄዱበት የሚመርጡትን መንገድ ከእርሱ ይማራሉ፡፡",
      "13": "ዘወትር በበልጽግና ይኖራሉ፤ ልጆቻቸውም ምድርን ይወርሳሉ፡፡",
      "14": "ያህዌ ለሚታዘዙት ሁሉ ወዳጃቸው ነው፤ ለእነርሱ የገባውንም ቃል ኪዳን ያጸናል፡፡",
      "15": "ሁልጊዜ የአምላክን ዕርዳታ እጠባበቃለሁ፤ እርሱም ከአደጋ ያወጣኛል፡፡",
      "16": "እኔ ብቸኛና ችግረኛ ስለሆንሁ አምላክ ሆይ! ወደ እኔ ተመለስ፤ ምሕረትንም አድርግልኝ፡፡",
      "17": "ከደረሰብኝ ችግር ሁሉ እንድላቀቅ አድርገኝ፤ ከጭንቀቴም ሁሉ አድነኝ፡፡",
      "18": "ችግሬንና ሥቃዬን ተመልከት፤ ኃጢአቴንም ሁሉ ይቅር በልልኝ፡፡",
      "19": "ጠላቶቼ ምን ያህል እንደበዙ እይ፤ ምን ያህል እንደጠሉኝም ተመልከት!",
      "20": "ጠብቀኝ አድነኝም፤ እንተን መጠጊያ ስላደረግሁ፤ ጠላቶቼ እንዲያሳፍሩኝ አታድርግ፡፡",
      "21": "እኔ የምታመነው በአንተ ስለሆነ፤ ታማኝነትና ቅንነት እንዲጠብቁኝ አድርግ፡፡",
      "22": "አምላክ ሆይ! ሕዝብሕን እስራኤልን ከመከራቸው ሁሉ አድን!"
    },
    "Chapter 26": {
      "1": "አምላክ ሆይ! የልቤን ቅንነትና ያለ ማወላወል በአንተ መታመኔን አይተህ ፍረድልኝ፤",
      "2": "አምላክ ሆይ! መርምረኝ፤ ፈትነኝም ምኞቴንና አሳቤን ደህና አድርገህ ተመልከት፤",
      "3": "የማያቋርጠው ፍቅርህ በዐይኖቼ ፊት ነው፤ ዘወትር የሚመራኝም የአንተ እውነት ነው፡፡",
      "4": "ከወስላቶች ጋር አልወዳጅም፤ ከግብዞችም ጋር አልተባበርም፤",
      "5": "የክፉ ሰዎችን ጓደኝነት እጠላለሁ፤ ከተንኮለኞችም እርቃለሁ፡፡",
      "6": "አምላክ ሆይ! ከግፍ የራቅሁ መሆኔን ለማሳየት እጆቼን እታጠባለሁ፤ አንተን ለማገልገል መሠዊያህን እዞራለሁ፡፡",
      "7": "የምስጋና መዝሙር እየዘመርሁ፤ የአንተን ድንቅ ሥራዎች ሁሉ እናገራለሁ፡፡",
      "8": "አምላክ ሆይ! አንተ የምትኖርበትን ቤትና ክብርህ የሚገኝበትን ስፍራ እወዳለሁ፡፡",
      "9": "ከኃጢአተኞች ጋር አታጥፋኝ፤ በነፍሰ ገዳዮች ላይ ከሚደርሰው መቅሠፍት አድነኝ፡፡",
      "10": "እነርሱ ሁልጊዜ ክፉ ነገር ያደርጋሉ፤ ዘወትርም ጉቦን ለቀበል የተዘጋጁ ናቸው፡፡",
      "11": "እኔ በበኩሌ በቅንነት እኖራለሁ፤ ምሕረትን አድርግልኝ፤ አድነኝም፡፡",
      "12": "ከብዙ አደጋ ስላዳነኝ አምላኬን በሕዝብ ጉባኤ መካከል ሆኜ አመሰግነዋለሁ፡፡"
    },
    "Chapter 27": {
      "1": "ብርሃንንና ደኅንነትን የሚሰጠኝ አምላኬ ስለሆነ ማንንም አልፈራም፤ አምላኬ ከአደጋ ሁሉ ስለሚጠብቀኝ፤ ከቶ አልደነግጥም፡፡",
      "2": "ክፉ ሰዎች ሲያጠቄኝና ሊገድሉኝ ሲቃጡ፤ እነርሱ ራሳቸው ተሰናክለው ይወድቃሉ፡፡",
      "3": "ብዙ ሠራዊት ቢከበኝም አልፈራም፤ ጠላቶቼ በጦርነት ቢያጠቁኝ እንኳ፤ በአምላኬ መተማመኔን አልተውም፡፡",
      "4": "አንድ ነገር ብቻ እንዲሰጠኝ አምላኬን ለመንሁት፤ የምፈልገውም አንድ ነገር ብቻ ነው፤ ይኸውም፤ “በሕይወቴ ዘመን ሁሉ በአምላኬ ቤት እንድኖር፤ በዚያም ሆኜ የአምላኬን ቸርነት እንዳደንቅ፤ አመራሩንም እንድጠይቅ” ነው፡፡",
      "5": "በመከራ ቀን መከለያ ይሆነኛል፤ በመቅሱም ውስጥ በሰላም ይጠብቀኛል፤ በከፍተኛ አለትም ላይ አጽንቶ ያቆመኛል፡፡",
      "6": "ስለዚህ በዙሪያዬ የከበቡኝን ጠላቶቼን ድል አደርጋለሁ፤ በደስታ “እልል” እያልሁ በመቅደሱ ውስጥ መሥዋዕት አቀርባለሁ፤ እየዘመርሁም አምላኬን አመሰግናለሁ፡፡",
      "7": "አምላኬ ሆይ! ወደ አንተ ስጣራ ጩኸቴን ስማ፤ ምሕረትንም አድርግልኝ፤ ጸሎቴንም ስማ፡፡",
      "8": "አንተ “ና አገልግለኝ” ባልከኝ ጊዜ፤ እኔ “አምላክ ሆይ! እሺ እመጣለሁ” አልሁ፡፡",
      "9": "አምላኬና አዳኜ ሆይ! ፊትህን ከእኔ አትሰውርብኝ፤ ተቆጥተህም እኔን አገልጋይህን ከአንተ እንድርቅ አታድርገኝ፤ ረዳቴም ስለሆንህ ከእኔ አትለይ፤ አትተወኝም፡፡",
      "10": "አባቴና እናቴ ቢተውኝ እንኳ፤ አምላኬ ዘወትር ይጠነቀቅልኛል፡፡",
      "11": "አምላኬ ሆይ! እንዳደርግ የምትፈልገውን አስተምረኝ ጠላቶቼ ብዙዎች ስለሆኑም፤ ሰላማዊ በሆነ መንገድ ምራኝ፡፡",
      "12": "በውሸትና በዛቻ ለሚያጠቁኝ ጠላቶቼ አሳልፈህ አትስጠኝ፡፡",
      "13": "ሕያዋን በሚኖሩበት ምድር እስካለሁ ድረስ የአምላኬን ቸርነት እንደማይ እተማመናለሁ፡፡",
      "14": "በአምላክህ ታመን በርታ ተስፋ አትቁረጥ፤ በአምላክህ ታመን፡፡"
    },
    "Chapter 28": {
      "1": "መከታዬ የሆንህ አምላኬ ሆይ! ወደ አንተ ስጣራ ጩኸቴን ስማ፤ አንተ ካልሰማኸኝ ግን ወደ መቃብር ከሚወርዱት እንደ አንዱ መሆኔ ነው፡፡",
      "2": "ዕርዳታህን ፈልጌ ወደ አንተ ስጮኽ ስማኝ፤ እጆቼን ወደ ተቀደሰው መቅደስህ ዘርግቼ ስጸልይ አድምጠኝ፡፡",
      "3": "በልባቸው ጥላቻ እያለ በአፋቸው ወዳጅ ከሚመስሉና ዐመፅ ከሚያደርጉ ክፉ ሰዎች ጋር አታጥፋኝ፡፡",
      "4": "ስለፈጸሙት በደል ተበቀላቸው፤ በእጃቸው ስለፈጸሙት ክፉ ሥራ ፍረድባቸው፤ ተገቢ ቅጣታቸውንም ስጣቸው፡፡",
      "5": "እነርሱ አምላክን ችላ ስላሉና ያደረገውን ሁሉ ስለረሱ ይደመስሳቸዋል እንደገናም አይመሠርታቸውም፡፡",
      "6": "የልመናዬን ጩኸት ስለሰማኝ፤ አምላኬ ይመስገን፡፡",
      "7": "አምላኬ ኀይሌና ጋሻዬ ነው፤ ስለሚረዳኝና ደስ ስለሚያሰኘኝም በእርሱ እተማመናለሁ፤ ደስ በሚያሰኙ መዝሙሮችም አመሰግነዋለሁ፡፡",
      "8": "አምላክ ሕዝቡን ይጠብቃል፤ መርጦ የቀባውንም ንጉሥ ይደግፈዋል፤ ያድነዋልም፡፡",
      "9": "አምላክ ሆይ! ሕዝብህን አድን፤ የአንተ የሆኑትንም ባርክ፤ እረኛቸውም ሁን፤ ለዘላለም ተከባከባቸው፡፡"
    },
    "Chapter 29": {
      "1": "እናንተ በሰማይ ያላችሁ ፍጥረቶች፤ አምላክን አመስግኑት ስለ ክብሩና ስለ ኀይሉም አመስግኑት፡፡",
      "2": "ክብር የሚገባውን የአምላክን ስም አመስግኑ፤ የቅድስናው ክብር በሚገለጥበት ጊዜም ለአምላክ ስገዱ፡፡",
      "3": "የአምላክ ድምፅ በባሕሮች ላይ ይሰማል ክቡር የሆነ አምላክ እንደ ነጎድጓድ ሲያስገመግም፤ ድምፁ በውቅያኖሶች ላይ ያስተጋባል፡፡",
      "4": "የአምላክ ድምፅ፤ በታላቅ ኀይልና በታላቅ ግርማ ይሰማል፡፡",
      "5": "የአምላክ ድምፅ፤ ዝግባዎችን ይሰብራል፤ የሊባኖስንም ዝግባዎች ሳይቀር ይሰብራል፡፡",
      "6": "የሊባኖስ ተራራዎች እንደ እንቦሳ እንዲፈነጩ ያደርጋቸዋል፤ የስርዮንንም ተራራ እንደ ኮርማ እንዲዘል ያደርገዋል፡፡",
      "7": "የአምላክ ድምፅ፤ የመብረቅ እሳት እንዲንበለበል ያደርጋል፡፡",
      "8": "የአምላክ ድምፅ በረሓን የናውጣል የቃዴስንም በረሓ ያንቀጠቅጣል፡",
      "9": "የአምላክ ድምፅ ወርካዎቸን ያነቃንቃል፤ የዛፎችን ቅጠል ያረግፋል፤ በመቅደሱም ያሉ ድምፁን ሲሰሙ፤ “ክብር ለእስራኤል አምላክ ይሁን” ይላሉ፡፡",
      "10": "ያህዌ በጥልቅ ውሃዎች ላይ ስልጣን አለው፤ እርሱ ለዘላለም ንጉሥ ነው፡፡",
      "11": "ያህዌ ለሕዝቡ ኀይልን ይሰጣል፤ በሰላም ይባርካቸዋል፡፡"
    },
    "Chapter 30": {
      "1": "አምላክ ሆይ! ስላዳንኸኝና ጠላቶቼ በእኔ ላይ እንዲደሰቱ ስላላደረግህ አመሰግንሃለሁ፡፡",
      "2": "አምላክ ሆይ! እንድትረዳኝ ወደ አንት ተጣራሁ፤ አንተም ፈወስኸኝ፡፡",
      "3": "ወደ ሲዖል ከመውረድ አዳንኸኝ፤ ወደ መቃብር ከመውረድ ጠበቅኸኝ፡፡",
      "4": "ታማኞች አገልጋዮቹ የሆናችሁ ሁሉ፤ አምላክን በዝማሬ አመስግኑ፤ ቅድስናውንም በማሰብ፤ ምስጋና አቅርቡለት፡፡",
      "5": "እርሱ የሚቆጣው ለጥቂት ጊዜ ነው፤ ቸርነቱ ግን ለዘላለም ነው፤ ሌሊት ሲለቀስ አድሮ፤ በማለዳ ደስታ ይሆናል፡፡",
      "6": "ዋስትና እንዳለኝ ስላወቅሁ፤ “ከቶ አልሸነፍም” አልሁ፡፡",
      "7": "አምላክ ሆይ! በተራራ ላይ እንዳለ ምሽግ፤ አጽንተህ አቆምኸኝ፤ ከእኔ በተሰወርህ ጊዜ ግን ደነገጥሁ፡፡",
      "8": "አምላኬ ሆይ! አንተን ጠራሁ፤ እንድትረዳኝም አንተን ተማጸንኹህ፡፡",
      "9": "እኔ ብሞት ምን ትጠቀማለህ? ወደ መቃብር ብወርድስ ምን ትርፍ ታገኛለህ? የሞቱ ሰዎች ሊያመሰግኑህ ይችላሉን? ስለማያቋርጠው ቸርነትህስ መመስከር ይችላሉን?",
      "10": "አምላኬ ሆይ! ስማኝ፤ማረኝም፤ አምላኬ ሆይ! እርዳኝ!",
      "11": "አንተ ሐዘኔን ወደ ደስታ ለወጥኽልኝ፤ ትካዜዬን ከእኔ አስወገድህልኝ፤ በደስታም ሞላኸኝ፡፡",
      "12": "ስለዚህ ዝም አልልም፤ ለአንተ የምሥጋና መዝሙር አቀርባለሁ፤ አምላኬ ሆይ! አንተ አምላኬ ነህ፤ ስለዚህ ለዘላለም አመሰግንሃለሁ፡፡"
    },
    "Chapter 31": {
      "1": "አምላክ ሆይ! መጠጊያ እንድትሆነኝ ወደ አንተ መጥቻለሁ፤ ስለዚህ በጠላቶቼ በመሸነፍ እንዳፍር አታድርገኝ፤ በጽድቅህም አድነኝ፡፡",
      "2": "ፈጥነህ ስማኝ፤ ታደገኝም፤ አንተ የእኔ ጠባቂና አዳኝ ስለሆንህ፤ መጠጊያ ምሽግ ሁነኝ፡፡",
      "3": "አንተ መጠጊያ ምሽጌ ነህ፤ ስለ ስምህ ስትል ምራኝ፤ የምሄድበትንም መንገድ አሳየኝ፡፡",
      "4": "አንተ መጠጊያዬ ስለሆንህ፤ ጠላቶቼ ከዘረጉብኝ ወጥመድ አውጣኝ፡፡",
      "5": "የእውነት አምላክ የሆንህ አምላኬ ሆይ! ሕይወቴን ለአንተ አደራ ስለሰጠሁ አድነኝ፡፡",
      "6": "አንተ ለሐሰተኞች አማልክት፤ የሚሰግዱትን ሁሉ ትጠላለህ፤ እኔ ግን በአንተ እታመናለሁ፡፡",
      "7": "ስለማያቋርጠው ፍቅርህ ደስ ይለኛል፤ በደስታም እፈነድቃለሁ፤ አንተ መከራዬን ተመልክተሃል፤ ችግሬንም አውቀሃል፡፡",
      "8": "ለጠላቶቼ አሳልፈህ አልሰጠኸኝም፤ ይልቁንም ወደ ፈለግሁበት ስፍራ እንድሄድ፤ ሰፊ መንገድን ከፈትህልኝ፡፡",
      "9": "አምላክ ሆይ! በችግር ላይ ስለሆንሁ፤ ምሕረትን አድርግልኝ፤ በለቅሶ ብዛት አይኖቼ ደከሙ፤ እጅግ ተጎሳቁየአለሁ፡፡",
      "10": "ከሐዘን ብዛት የተነሣ፤ ወደ ሞት ተቃረብሁ፤ ለቅሶም ዕድሜዬን አሳጠረ፤ ከመከራዬ ብዛት የተነሣ ደከምሁ፤ አጥንቶቼም ደቀቁ፡፡",
      "11": "ጠላቶቼ ሁሉ ይልቁንም ጎረቤቶቼ በንቀት ይመለከቱኛል፤ የሚያውቁኝም ሁሉ ያጸየፉኛል፤ በመንገድ ሲያዩኝም ከእኔ ይሸሻሉ፡፡",
      "12": "እንደ ሞተ ሰው ተረሳሁ፤ ተሰባብሮ እንደተጣለ የሸክላ ዕቃ ሆንሁ፡፡",
      "13": "የጠላቶቼን ሹክሹክታ ሰማሁ፤ ድንጋጤም በዙሪያዬ ነበረ፤ እኔን ለመግደል በማሴር፤ በእኔ ላይ ይማከራሉ፡፡",
      "14": "ያህዌ ሆይ! አንተ አምላኬ ስለሆንህ፤ እኔ በአንተ እታመናለሁ፡፡",
      "15": "እኔ ሁልጊዜ በአንተ እጅ ነኝ፤ ከጠላቶቼ እጅ ታደገኝ፤ ከሚያሳድዱኝም ሁሉ አድነኝ፡፡",
      "16": "ወደ አገልጋይህ በርኅራኄ ተመልከት፤ በማያቋርጥ ፍቅርህም አድነኝ፡፡",
      "17": "አምላኬ ሆይ! ወደ አንተ በምጣራበት ጊዜ አታሳፍረኝ፤ ክፉዎች ግን ይዋረዱ፤ ተሸቆልቁለውም ወደ ሲኦል ይውረዱ፡፡",
      "18": "አንተን ለሚያከብሩ ያዘጋጀኸው ቸርነት እጅግ ብዙ ነው፡፡ አንተ ቸር እነደሆንህና ወደ አንተ የሚጠጉትን በደህና እንደምትጠብቃቸው፤ ሰው ሁሉ ያውቃል፡፡",
      "19": "በእነርሱ አጠገብ ሆነህ ከሤረኞች ትጋርዳቸዋለህ፤ በደህና ስፍራ ደብቀህ ከጠላቶቻቸው ስድብ ታድናቸዋለህ፡፡",
      "20": "ጠላቶቼ በዙሪያዬ ከበው ባስጨነቁኝ ጊዜ፤ በሚያስደንቅ ሁኔታ ፍቀሩን ስለገለጠልኝ፤ የእስራኤል አምላክ ይመስገን፡፡",
      "21": "ከድንጋጤዬ የተነሣ፤ ያህዌ ከፊቱ ያራቀኝ መስሎኝ ነበር፤ ነገር ግን ዕርዳታውን ፈልጌ ወደ እርሱ ስጣራ፤ ጩኸቴን ሰማ፡፡",
      "22": "እናንተ ታማኞች ወገኖቼ አምላክን ውደዱት፤ የእስራኤል አምላክ ታማኞችን ይጠብቃል፤ ለትዕቢተኞች ግን ተገቢ ቅጣታቸውን ይሰጣል፡፡",
      "23": "በእስራኤል አምላክ ተስፋ የምታደርጉ ሁሉ፤ ጠንክሩ በርቱም፡፡"
    },
    "Chapter 32": {
      "1": "ኃጢአታቸው ይቅር የተባለላቸውና በደላቸውም ያልተቆጠረባቸው ሰዎች ደስ ይበላቸው፡፡",
      "2": "“በደለኛ ነህ” ብሎ ያህዌ የማይወቅሰውና፤ ከሽንገላ የራቀ ሰው ደስ ይበለው፡፡",
      "3": "ኃጢአቴን ሳልናዘዝ ቀኑን ሙሉ በማልቀሴ ምክንያት ሰውነቴ ደከመ፡፡",
      "4": "አምላክ ሆይ! ቀንና ሌሊት በብርቱ ቀጣኸኝ፤ ርጥበት ያለው ነገር በበጋ ሙቀት እንደሚደርቅ፤ ጉልበቴ በፍጹም አለቀ፡፡",
      "5": "በዚያን ጊዜ ኃጢአቴን ለአንተ ተንዘዝሁ፤ በደሌንም ከአንተ አልሰወርሁም፤ ኃጢአቴን ሁሉ ለአንተ ለመናዘዝ ወሰንሁ፤ አንተም ኃጢአቴን ሁሉ ይቅር አልክልኝ፡፡",
      "6": "ስለዚህ በአንተ የሚያምኑ ሁሉ፤ በችግራቸው ጊዜ ወደ አንተ ይጸልያሉ፤ ብርቱ የመከራ ጎርፍ በሚመጣበት ጊዜ አይነካቸውም፡፡",
      "7": "አንተ መሸሸጊያዬ ነህ፤ ከመከራ ታድነኛለህ፤ ስለምትጠብቀኝና ስለምታድነኝ፤ ድምፄን ከፍ አድርጌ ለአንተ እዘምራለሁ፡፡",
      "8": "የእስራኤል አምላክ እንዲህ ይላል፤ “እየመከርሁና እያስተማርሁ፤ የምትሄድበተን መንገድ አመለክትሃለሁ፡፡",
      "9": "ያለ ልባብ ወይም ያለ ልጓም መገታትና መታዘዝ እንደማይችሉት፤ አእምሮ እንደሌላቸው ፈረሶችና በቅሎዎች አትሁኑ፡፡”",
      "10": "ክፉዎች በብዙ መከራ ላይ ይወድቃሉ፤ በአምላክ የሚታመኑ ግን፤ ዘላለማዊ በሆነው ፍቅሩ ይጠበቃሉ፡፡",
      "11": "እናንተ ደጋግ ሰዎች፤ በእስራኤል አምላክ ደስ ይበላችሁ፤ ሐሴትም አድርጉ፤ እናንተ በቅንነት የምታገለግሉት ሁሉ፤ “እልል” በሉ፡፡"
    },
    "Chapter 33": {
      "1": "እናንተ ደጋግ ሰዎች፤ በያህዌ ደስ ይበላችሁ፤ እናንተም በቅንነት የምታገለግሉት አመስግኑት፡፡",
      "2": "አምላክን በመሰንቆ አመስግኑት ዐሥር አውታር በለውም በገና ዘምሩለት፡፡",
      "3": "አዲስ መዝሙር ዘምሩለት፤ ባማረ ስልት በገና ደርድሩ፤ በደስታም “እልል” በሉ፡፡",
      "4": "የአምላክ ቃል ቅን ነው፤ ሥራውም ሁሉ የታመነ ነው፡፡",
      "5": "አምላክ እውነተኛነትንና ትክክለኛ ፍርድን ይወዳል፤ ዘላለማዊ ፍቅሩም ምድርን ይሞላል፡፡",
      "6": "አምላክ ሰማይን በቃሉ፤ የሰማይ ሠራዊት የሆኑትን ፀሐይን፤ ጨረቃንና፤ ከዋክብትን፤ በእስትንፋሱ ፈጠረ፡፡",
      "7": "ባሕርን ሁሉ በአንድ ሰበሰበ፤ ጥልቅ ለሆኑት ውቅያኖሶችም፤ የመኖሪያ ስፍራ አዘጋጀላቸው፡፡",
      "8": "በመድርም የምትኖሩ ሁሉ አምላክን ፍሩ፤ የዓለም ሕዝቦች ሁሉ ፈጣሪን አክብሩ፡፡",
      "9": "እርሱ በተናገረ ጊዜ ዓለም ተፈጠረ፤ በትእዛዙም ሁሉ ነገር ተመሥርቶ ታዬ፡፡",
      "10": "አምላክ የአረማውያን መንግሥታትን ምክር ያከሽፋል፤ ያቀዱትንም እንዳይፈጽሙ ያደርጋል፡፡",
      "11": "የአምላክ ዕቅድ ለዘላለም ጸንቶ ይኖራል፤ ዓላማውም ከትውልድ ወደ ትውልድ ይተላለፋል፡፡",
      "12": "ያህዌ አምላኩ የሆነለት ሕዝብ ደስ ይበለው፤ ፈጣሪ ወገኑ አድርጎ የመረጠው ሕዝብ ደስ ይበለው፡፡",
      "13": "አምላክ ከሰማይ ሆኖ ይመለከታል፤ ሰዎችን ሁሉ ያያል፤",
      "14": "በክብር መኖሪያው ሆኖም፤ በምድር ላይ ያሉትን ሁሉ ያያል፡፡",
      "15": "አሳባቸውን ይቀርጻል፤ የሚሠሩትንም ሁሉ ያውቃል፡፡",
      "16": "ንጉሥ በሠራዊቱ ብዛት ከጠላት አይድንም፤ አርበኛም በኀይሉ ብርታት አያሸንፍም፡፡",
      "17": "በፈረሰኛ ጦር ድል አይገኝም፤ የእርሱም ኀይል ከጠላት አያድንም፡፡",
      "18": "ያህዌ የሚያከብሩትንና ዘላለማዊ ፍቅሩን ተስፋ የሚያደርጉትን፤ ይጠብቃል፤",
      "19": "ከሞት ያድናቸዋል፤ በረሀብም ጊዜ በሕይወት ያኖራቸዋል፡፡",
      "20": "መጠጊያችንና አለኝታችን እርሱ ስለሆነ፤ ተስፋችንን በአምላክ ላይ እናደርጋለን፡፡",
      "21": "በቅዱስ ስሙም ስለምንታመን፤ በእርሱ ደስ ይለናል፡፡",
      "22": "አምላክ ሆይ! ተስፋችንን በአንተ ላይ ስላደረግን፤ ዘላለማዊው ፍቅርህ ከእኛ ጋር ይሁን፡፡"
    },
    "Chapter 34": {
      "1": "ዘወትር አምላኬን አመሰግናለሁ፤ እርሱንም ከማመስገን አልቆጠብም፡፡",
      "2": "ስላደረገው መልካም ነገር ሁሉ፤ አምላክን አመሰግነዋለሁ፤ የተጨቆኑም ሁሉ፤ ይህን ሰምተው ደስ ይላቸዋል፡፡",
      "3": "የአምላክን ቸርነት ከእኔ ጋር አስታውቁ፤ በኅብረትም ስሙን እናክብር፡፡",
      "4": "ወደ አምላኬ ጸለይሁ፤ እርሱም ሰማኝ፤ ከምፈራውም ነገር ሁሉ አዳነኝ፡፡",
      "5": "ጭቆና የደረሰባቸው ሁሉ ወደ እርሱ በመመልከት ደስ ይላቸዋል፤ ከቶም አያፍሩም፡፡",
      "6": "ምስኪኖች ወደ እርሱ ይጣራሉ፤ እርሱም ይሰማቸዋል፤ ከችግራቸውም ሁሉ ያድናቸዋል",
      "7": "የያህዌ መልአክ፤ ያህዌን የሚፈሩትን ሰዎች ይጠብቃል፤ በዙሪያቸውም ሆኖ ከአደጋ ያድናቸዋል፡፡",
      "8": "የአምላክ ቸርነት ጣፋጭ መሆኑን ቀምሳችሁ ዕወቁ፤ በእርሱም ሰላምን አግኛተው የሚኖሩ ደስ ይበላቸው፡፡",
      "9": "እርሱን የሚፈሩት የሚያስፈልጋቸውን ሁሉ ስለሚያገኙ፤ ወገኖቹ ሁሉ አምላክን ፍሩ፡፡",
      "10": "አንበሶች እንኳ ምግብ አጥተው ሊራቡ ይችላሉ፤ አምላክን የሚፈሩት ግን መልካም ነገር ሁሉ አይጎድልባቸውም፡፡",
      "11": "ልጆቼ ሆይ ኑ አድምጡኝ፤ እኔም አምላክን ማክበር እንዴት እንደሆን አስተምራችኋለሁ፡፡",
      "12": "አስደሳች ሕይወት እንዲኖራችሁና ዕድሜአችሁ እንዲረዝም ትፈልጋላችሁን?",
      "13": "እንግዲያውስ መጥፎ ነገር ከማውራትና ሐሰት ከመናገር ተቆጠቡ፡፡",
      "14": "ከክፉ ነገር ሽሹ፤ መልካም ነገርንም አድርጉ፤ በሙሉ ልባችሁ ሰላምን ፈልጉ፡፡",
      "15": "የእስራኤል አምላክ ቅኖችን ይመለከታል፤ ጩኸታቸውንም ይሰማል፡፡",
      "16": "ክፉ አድራጊዎችን ግን ይቃወማል፤ መታሰቢያቸውንም ከምድር ላይ ያጠፋል፡፡",
      "17": "ቅኖች ወደ አምላካቸው ይጮኻሉ፤ እርሱም ይሰማቸዋል፤ ከችግራቸውም ሁሉ ያድናቸዋል፡፡",
      "18": "ልባቸው በሐዘን ለተሰበረ፤ ያህዌ ቅርብ ነው፤ መንፈሳቸው በሐዘን የደቀቀውንም ያድናቸዋል፡፡",
      "19": "ደግ ሰው በብዙ መከራ ይፈተናል፤ ያህዌ ግን ከዚህ ሁሉ ያድነዋል፡፡",
      "20": "አምላክ በጥንቃቄ ስለሚጠብቀው፤ ከአጥንቶቹ አንዱ እንኳ አይሰበርም፡፡",
      "21": "ኃጢአተኞችን የገዛ ተንኮላቸው ያጠፋቸዋል፤ ደጋግ ሰዎችን የሚጠሉ ሁሉ ይቀጣሉ፡፡",
      "22": "አምላክ አገልጋዮቹን ያድናል፤ በእርሱ የተማጸኑትም፤ ክፉ ነገር አይደርስባቸውም፡፡"
    },
    "Chapter 35": {
      "1": "አምላኬ ሆይ! የሚቃወሙኝን ተቃወማቸው የሚዋጉኝንም ተዋጋቸው፡፡",
      "2": "ጋሻና ሌላም የጦር ዕቃ ያዝ መጥተህም አድነኝ፡፡",
      "3": "በሚያሳድዱኝ ላይ ሰይፍህን ምዘዝና “አይዞህ አድንሃለሁ” በለኝ፡፡",
      "4": "እኔን ለመግደል የሚፈልጉ ሁሉ ሐፍረትና ውርደት ይድረስባቸው፤ በእኔ ላይ የሚያሤሩም ሁሉ፤ ተዋርደው ወደ ኋላቸው ይመለሱ፡፡",
      "5": "የያህዌ መልአክ ያሳዳቸው በነፋስ እንደሚበተን ገለባም ይሁኑ፡፡",
      "6": "የያህዌ መልአክ አሳዶ ሲመታቸው፤ መንገዳቸው ጨለማና ድጥ ይሁንባቸው፡፡",
      "7": "ምንም ሳልበድላቸው ወጥመድ ዘርግተውብኛል፤ እኔንም ለመያዝ ጥልቅ ጉድጓድ ቆፍረዋል፡፡",
      "8": "ስለዚህ እርሱ ሳይውቁት በድንገት ጥፋት ይድረስባቸው፤ በገዛ ፋሳቸው ወጥመድም ተይዘው ይጥፉ፡፡",
      "9": "በዚያን ጊዜ እኔ በአምላኬ ደስ ይለኛል፤ ስላዳነኝም በደስታ እፈነድቃለሁ፡፡",
      "10": "አምላኬን፤ “ደካሞችን ከብርቱዎች እጅ፤ ምስኪኖችንም ከጨቋኞች እጅ ስለምታድን፤ እንደ አንተ ያለ ማንም የለም” በማለት በሙሉ ልቤ አመሰግነዋለሁ፡፡",
      "11": "ክፉ ሰዎች ባልሠራሁት ወንጀል ከሰሱኝ፤ በማላውቀውም ነገር በሐሰት መሰከሩብኝ፡፡",
      "12": "በመልካም ፈንታ ክፉ ስለመለሱልኝ፤ ተስፋ ቆረጥሁ፡፡",
      "13": "እኔ ግን እነርሱ በታመሙ ጊዜ የሐዘን ልብስ ለበስሁ፤ ሰውነቴንም በጾም አጎሳቆልሁ፤ ራሴንም ዝቅ አድርጌ ጸለይሁ፡፡",
      "14": "የጸለይሁትም ለወዳጅ ወይም ለወንድም የሚጸለየውን ያህል ነው፤ እናቱ የሞተችበት ሰው የሚያዝነውን ያህል፤ ራሴን ዝቅ አድርጌ አለቀስሁ፡፡",
      "15": "በእኔ ላይ ችግር በደረሰ ጊዜ ግን እነርሱ ደስ አላቸው፤ በእኔም ላይ ለማፌዝ በዙሪያዬ ተሰበሰቡ፤ የማላውቃቸው ሰዎች መቱኝ፤ ባለማቋረጥም ደበደቡኝ፡፡",
      "16": "መጥፎ ሰዎች በአካለ ስንኩል ሰው እንደሚያፌዙ፤ በንቀት ይዘባበቱብኛል፤ ጥርሳቸውንም በጥላቻ ያፏጩብኛል፡፡",
      "17": "አምላክ ሆይ እስከ መቼ ድረስ ዝም ብለህ ታየኛለህ? ከክፉ ሥራቸው አድነኝ፤ ከእነዚህ እንደ አንበሳ ጨካኝ ከሆኑ ሰዎች ታደገኝ!",
      "18": "በዚያን ጊዜ በሕዝብ ጉባኤ መካከል ሆኜ አመሰገንሃለሁ፤ ብዙ ሕዝብ በተሰበሰበበት ቦታ አከብርሃለሁ፡፡",
      "19": "እነዚያ ግፈኞች ጠላቶቼ፤ በእኔ መሸነፍ እንዲደሰቱ አታድርግ፤ ያለ ምክንያት የሚጠሉኝም፤ በእኔ ሐዘን በማፌዝ እንዲደሰቱ አታድርግ፡፡",
      "20": "እነርሱ እንደ ወዳጅ ቅን አይናገሩም፤ ነገር ግን በሰላም ወዳድ ሰዎች ላይ ሐሰተኛ ነገር ፈጥረው ያወራሉ፡፡",
      "21": "“ይኸዋ! ይኸዋ! እኛ እራሳችን የሠራኸውን አየን!” እያሉ በመጮኽ ያሳጡኛል፡፡",
      "22": "አምላክ ሆይ! አንተ ግን ይህን ተመልክተሃል፤ ስለዚህ ጌታ ሆይ! ዝም አትበል ከእኔም አትራቅ፡፡",
      "23": "ጌታዬና አምላኬ ሆይ! ተነስተህ ተከላከልልኝ፤ ተነሥተህም ፍረድልኝ፡፡",
      "24": "አዶናይ አምላኬ ሆይ! በእውነት ፍረድልኝ፤ ጠላቶቼም በእኔ ላይ ደስ እንዲላቸው አታድርግ፡፡",
      "25": "“ይኸዋ የልባችን ምኞት ደረሰ አሸነፍነው!” እያሉ እንዲደሰቱ አታድርግ፡፡",
      "26": "በእኔ መከራ የሚደሰቱ ፈጽሞ ይሸነፉ፤ይታወኩም፤ “ከአንተ እንበልጣለን!” የሚሉ ሁሉ ሐፍረትና ውርደትን ይልበሱ፡፡",
      "27": "የእኔን ነፃ መውጣት የሚወዱ ሁሉ በደስታ እልል ይበሉ፤ ዘወትርም “አዶናይ እንዴት ታላቅ ነው! በአገልጋዩ አሸናፊነት ደስ ይለዋል” ይበሉ፡፡",
      "28": "በዚያን ጊዜ ስለ አንተ ጽድቅ እናገራለሁ፤ ቀኑን ሙሉ አመሰግንሃለሁ፡፡"
    },
    "Chapter 36": {
      "1": "ክፉ ሰው ሁልጊዜ በልቡ ክፋትን ያስባል፤ ያህዌን ከቶ አይፈራም፤ አያከብረውምም፡፡",
      "2": "በራሱ እጅግ ይመካል፤ ስለዚህ ኃጢአቱ በአምላክ ዘንድ የሚታወቅና በኃጢአቱም የሚቀጣ አይመስለውም፡፡",
      "3": "ንግግሩ ተንኮነልንና ሐሰትን የተሞላ ነው፤ ማስተዋል የተሞላበትን መልካም ነገር ማድረግ ትቶአል፡፡",
      "4": "በመኝታውም ላይ ሳለ የሚያስበው ክፉ ነገር ነው፤ የሚያደርገውም ሁሉ መልካም አይደለም፤ ከክፋትም ከቶ አይርቅም፡፡",
      "5": "አምላክ ሆይ! ዘላለማዊ ፍቅርህ እስከ ሰማይ፤ እውነተኛነትህም እስከ ጠፈር ይደርሳል፡፡",
      "6": "አምላክ ሆይ! ሰዎችንና እንስሳትን ከአደጋ የምታድን አንተ ነህ፤ ጽድቅህ እንደ ተራራዎች እጅግ ከፍ ያለ ነው፤ ፍርድህም እንደ ባሕር ጥልቅ ነው፡፡",
      "7": "አምላክ ሆይ! ዘላለማዊ ፍቅርህ እንዴት ክቡር ነው! በክንፎችህ ጥላ ሥር መጠለያ እናገኛለን፡፡",
      "8": "አንተ አብዝተህ በምትሰጠን ምግብ እንጠግባለን፤ እንደ ጅረት ውሃ ከሚወርደው ቸርነትህ ጠጥተን እንረካለን፡፡",
      "9": "አንተ ይሕይወት ሁሉ ምንጭ ነህ፤ ከአንተም ብርሃን የተነሣ ብርሃን እናያለን፤",
      "10": "አንተን የማያዉቁህን በለቋረጥ ውደዳቸው፤ ለቅኖችም ቸርነት ማድረግ አታቋርጥ፡፡",
      "11": "ትዕቢተኞች እንዲያጠቁኝ አታድርግ፤ ግፈኞችም እንዲያሳድዱኝ አትፍቀድላቸው፡፡",
      "12": "ክፉዎች የት እንደወደቁ እይ፤ እነሆ ተንኮታኩተዋል፤ መነሣትም አይችሉም፡፡"
    },

    "Chapter 37": {
      "1": "በክፉዎች ምክንያት አትበሳጭ፤ ኃጢአት በሚሠሩም አትቅና፡፡",
      "2": "እንደ ሣር ቶሎ ይደርቃሉ፤ እንደ ቅጠልም ጠውልገው ይረግፋሉ፡፡",
      "3": "አንተ ግን በምድር ላይ በሰላም እንድትኖር፤ በአምላክህ ታመን፤ መልካም ነገርንም አድርግ፡፡",
      "4": "በአምላክ ደስ ይበልህ፤ እርሱም የልብህን ፍላጎት ሁሉ ይሰጥሃል፡፡",
      "5": "ሁለንተናህን ለአምላክ አደራ ስጥ፤ በእርሱ ታመን እርሱም ይረዳሃል፡፡",
      "6": "ታማኝነትህ እንደ ጠዋት ብርሃን እንዲወጣ፤ በፍርድ የምታገኘው ነፃነት፤ እንደ ቀትር ፀሐይ ደማቅ እንዲሆን ያደርግልሃል፡፡",
      "7": "በትዕግሥት ጸንተህ፤ አምላክ የሚያደርገውን ለማየት ተጠባበቅ፤ ሌሎች ሰዎች ቢበለጽጉና ክፉ አሳባቸው ቢሳካላቸው፤ አትበሳጭ፡፡",
      "8": "ስጋትና ብስጭት ወደ ችግር ስለሚመራ አትቆጣ አትናደድም፡፡",
      "9": "ክፉ አድራጊዎች ከመኖሪያቸው ይባረራሉ፤ በአምላክ የሚታመኑ ግን ምድርን ይወርሳሉ፡፡",
      "10": "ክፉ አድራጊዎች ፈጥነው ይጠፋሉ፤ ብትፈልጋቸው እንኳ አታገኛቸውም፡፡",
      "11": "ትሁቶች ምድርን ይወርሳሉ፤ ብልጽግናንና ሰላምን በማግኘት ይደሰታሉ፡፡",
      "12": "ክፉ ሰው ደጉን ሰው ለማጥፋት ያሳድምበታል፤ በጥላቻም ጥርሱን ያፋጭበታል፡፡",
      "13": "የሚጠፉበት ቀን እንደ ተቃረበ ስለሚያውቅ፤ አምላክ በክፉ ሰዎች ይስቃል፡፡",
      "14": "ክፉዎች ድኾችንና ምስኪኖችን ለመግደል፤ ደግ ሥራ የሚሠሩትንም ለማረድ፤ ሰይፋቸውን ይመዛሉ፤ ቀስታቸውን ያዘጋጃሉ፡፡",
      "15": "ነገር ግን እነርሱ በገዛ ራሳቸው ሰይፍ ይገደላሉ፤ ቀስታቸውም ይሰበራል፡፡",
      "16": "ከክፉ ሰው ብዙ ሀብት ይልቅ፤ የደግ ሰው ጥቂት ሀብት ይበልጣል፡፡",
      "17": "ምክንያቱም አምላክ የክፉዎችን ኀይል ያዳክማል፤ ደጎችን ግን ያበረታል፡፡",
      "18": "አምላክ የሚታዘዙለትን ሰዎች፤ በየዕለቱ ይጠነቀቅላቸዋል፤ ምድራቸውም ለዘላለም የእነርሱ ርስት ትሆናለች፡፡",
      "19": "ክፉ ቀን ሲመጣ ችግር አይደርስባቸውም፤ በረሀብ ዘመንም በቂ ምግብ በማግኘት ይጠግባሉ፡፡",
      "20": "ክፉዎች ግን ይጠፋሉ፤ የያህዌ ጠላቶች እንደ በረሓ አበባ ይረግፋሉ፡፡ እንደ ጢስም ይበናሉ፡፡",
      "21": "ክፉ ሰው የተበደረውን እንኳ አይመልስም፤ ደግ ሰው ግን በልግስና ይሰጣል፡፡",
      "22": "ፈጣሪ የባረካቸው ምድርን ይወርሳሉ፤ አምላክ የረገማቸው ግን ድምጥማጣቸው ይጠፋል፡፡",
      "23": "ሰው ሊሄድበት የሚገባውን መንገድ ፈጣሪ ያሳየዋል፤ ደስ የሚያሰኙትንም ሰዎች ይጠብቃቸዋል፡፡",
      "24": "አምላክ ስለሚደግፋቸው ቢወድቁ እንኳ ይነሣሉ፡፡",
      "25": "ከወጣትነት እስከ ሽምግልና ኖሬአለሁ፤ ታዲያ ያህዌ ደጉን ሰው ሲተወው፤ ልጆቹም ምግብ አጥተው ሲለምኑ፤ ከቶ አይቼ አላውቅም፡፡",
      "26": "ደግ ሰው ሁልጊዜ በልግስና ይሰጣል፤ ይድራልም፤ ልጆቹም የተባረኩ ይሆናሉ፡፡",
      "27": "ከክፉ ነገር ራቅ፤ መልካም ነገርንም አድርግ፤ ዘርህም በምድር ለዘላለም ይኖራል፡፡",
      "28": "አምላክ ትክክለኛ ፍርድ ይወዳል፤ ታማኞች ወገኖቹንም አይተዋቸውም፤ ለዘላለምም ይጠብቃቸዋል፤ የክፉዎች ዘር ግን ይጠፋል፡፡",
      "29": "ደጋግ ሰዎች ምድርን ይወርሳሉ፤ ዘሮቻቸውም ለዘላለም በእርስዋ ላይ ይኖራሉ፡፡",
      "30": "የደግ ሰው ነግግር ጥበብን የተሞላ ስለሆነ ከአፉ የሚወጣው ቃል ሁሉ እውነት ነው፡፡",
      "31": "የአምላኩም ሕግ በልቡ ነው፤ ከእርሱም ከቶ ፈቀቅ አይልም፡፡",
      "32": "ክፉ ሰው ደጉን ሰው ይከታተለዋል፤ ሊገድለውም ይፈልጋል፡፡",
      "33": "ያህዌ ግን በጠላቱ እጅ አሳልፎ አይሰጠውም፤ በአደባባይ ክርክርም እንዲሸነፍ አያደርገውም፡፡",
      "34": "ተስፋህን በእስራኤል አምላክ ላይ አድርግ፤ ትእዛዙንም ፈጽም፤ እርሱም ምድርን በማውረስ ያከብርሃል፤ ክፉዎች ሲወገዱም ታያለህ፡፡",
      "35": "በጣም ጨካኝ የሆነ አንድ ክፉ ሰው አውቅ ነበር፤ እንደ ሊባኖስ ዝግባ፤ ከሰዎች ሁሉ በላይ ከፍ ብሎ ይታይ ነበር፤",
      "36": "ነገር ግን ቆይቼ ብመለስ ከስፍራው አጣሁት፤ ብፈልገውም ላገኘው አልቻልሁም፡፡",
      "37": "ደጉን ሰው ተመልከት፤ ቅን የሆነውንም ሰው እይ፤ ሰላም ወዳድ ሰው፤ ዘሩ ለዘላለም ይኖራል፡፡",
      "38": "ኃጢአተኞች ግን ፈጽሞ ይደመሰሳሉ፤ ዘራቸውም ይጠፋል፡፡",
      "39": "አምላክ ደጋግ ሰዎችነ ያድናል፤ በመከራ ጊዜም ይጠብቃቸዋል፡፡",
      "40": "እንዲጠብቃቸው በእርሱ ስለተማጸኑም፤ ይረዳቸዋል፤ ያድናቸዋልም፤ ከክፉዎችም እጅ ይታደጋቸዋል፡፡"
    },
    "Chapter 38": {
      "1": "አምላክ ሆይ! በቁጣህ አትቅሰፈኝ፤ በመዓትህም አትገሥጸኝ፤",
      "2": "በፍላጻዎችህ አቁስለኸኛል፤ መትተህም ጥለኸኛል፡፡",
      "3": "ከቁጣህ የተነሳ እሠቃያለሁ፤ በኃጢአቴም ምክንያት መላ ሰውነቴ ተሞአል፡፡",
      "4": "በደሌ እንደጎርፍ ውሃ አጥለቅልቆኛል፤ አንደ ከባድ ሸክምም ተጭኖኛል፡፡",
      "5": "በሞኝነት ካደረግሁት ስሕተት የተነሣ፤ ቁስሌ በስብሶ ይሸታል፡፡",
      "6": "ጎበጥሁ እጅግም ተዋረድሁ፤ ቀኑን ሙሉ በሐዘንና በትካዜ አሳለፍሁ፡፡",
      "7": "በትኩሳት እቃጠላለሁ፤ ልሞትም ተቃርቤአለሁ፡፡",
      "8": "ደክሜአለሁ፤ ፈጽሞም ደቅቄአለሁ፤ ልቤ ተጨንቆአል፤ በሥቃይም እጮኻለሁ፡፡",
      "9": "ጌታ ሆይ! ምኞቴ ምን እንደሆነ ታውቃለህ፤ የሥቃዬም ጩኸት ከአንተ የተሰወረ አይደለም፡፡",
      "10": "ልቤ በፍጥነት ይመታል፤ ኀይሌም ደክሞአል፤ ዐይኖቼም ብርሃን አጥተዋል፡፡",
      "11": "ወዳጆቼና ጎረቤቶቼ ከቁስሌ የተነሣ ወደ እኔ አይቀርቡም፤ ዘመዶቼም ከእኔ ርቀዋል፡፡",
      "12": "ሊገድሉኝ የሚፈልጉ ወጥመድ ይዘረጉብኛል፤ “እናጠፋሃለን” እያሉም ይዝቱብኛል፤ በእኔ ላይ ከማሴርም አይቆጠቡም፡፡",
      "13": "እኔ እንደ ደንቆሮ መስማት ተስኖኛል፤ እንደ ድዳም መናገር አቅቶኛል፡፡",
      "14": "መስማት ባመቻሉ ምክንያት በአንደበቱ መናገር እንደማይችል ሰው ሆኜአለሁ፡፡",
      "15": "ነገር ግን አምላክ ሆይ! በአንተ እታመናለሁ፤ አምላኬ ሆይ! አንተም ትመልስልኛለህ፡፡",
      "16": "ጠላቶቼ በእኔ ሐዘን እንዲደሰቱ በመውደቄም ምክንያት እንዲጓደዱ አታድርግ፡፡",
      "17": "እኔ ለመውደቅ ተቃርቤአለሁ፤ ሕመሜም ፋታ አይሰጠኝም፡፡",
      "18": "በደሌን እናዘዛለሁ፤ ኃጢአቴም ስላስጨነቀኝ እጸጸታለሁ፡፡",
      "19": "ጠላቶቼ ጤናማዎችና ብርቱዎች ናቸው፤ ያለምክንያት የሚጠሉኝ ብዙዎች ናቸው፡፡",
      "20": "እኔ ደግ በመሥራቴ በመልካም ፈንታ ክፉ የሚመልሱልኝ፤ በእኔ ላይ በጠላትነት ተነሥተዋል፡፡",
      "21": "አምላኬ ሆይ! አትተወኝ፤ አምላኬ ሆይ! ከእኔ አትራቅ፡፡",
      "22": "አዳኜ የሆንህ አምላክ ሆይ! አሁኑኑ ፈጥነህ እርዳኝ፡፡"
    },
    "Chapter 39": {
      "1": "እኔ “በማደርገው ሁሉ እጠነቀቃለሁ፤ አንደበቴም ወደ ኃጢአት እንዲመራኝ አልፈቅድለትም፤ ክፉ ሰዎች ባሉበት ስፍራ ምንም አልናገርም አልሁ፡፡",
      "2": "አንድ ቃል እንኳ ሳልናገር ዝም አልሁ፤ መልካም ስለሆነ ነገር እንኳ አልተናገርሁም፤ ነገር ግን ሥቃዬ ከበፊት ይልቅ እየባሰ ሄደ፡፡",
      "3": "ጭንቀት በረታብኝ፤ አሳቤ በበዛ መጠን፤ መከራዬም እየበዛ ሄደ፤እንዲህም አልሁ፤",
      "4": "“አምላክ ሆይ! ከእንግዲህ ወዲህ የምኖረው ምን ያህል ጊዜ ነው? የምሞተውስ መቼ ነው? የሕይወቴ ፍጻሜ መቼ እንደሆን አስታውቀኝ፡፡”",
      "5": "ዕድሜዬን እንዴት አጭር አደረግኸው፤ የሕይወቴ ዘመን በአንተ ዘንድ እንደሌለ የሚቆጠር ነው፤ እንዲያውም ሕያው የሆነ ሰው ሁሉ፤ ከነፋስ ሽውታ የተሻለ አይደለም፤",
      "6": "ከጥላም የተሻለ አይደለም፤ በከንቱ ይደክማል፤ ሀብትን ያከማቻል፤ ነገር ግን ማን እንደሚጠቀምበት አያውቅም፡፡",
      "7": "አምላክ ሆይ! ታዲያ እኔ ተስፋዬን በአንተ ላይ ከማድረግ በቀር ሌላ ምን እፈልጋለሁ?",
      "8": "ከኃጢአቴ ሁሉ አድነኝ፤ ሰነፎችም እንዲሳለቁብኝ አታድርግ፡፡",
      "9": "ይህ ሁሉ እንዲደርስብኝ ያደረግኸው አንተ ስለሆንህ ዝም እላለሁ፤ አንድ ቃል እንኳ አልናገርም፡፡",
      "10": "ከጽኑ አመታትህ የተነሣ ለመሞት ስለተቃረብሁ፤ በቅሠፍትህን ከእኔ አርቅ፡፡",
      "11": "ሰውን በኃጢአቱ ትገሥጸዋለህ፤ ትቀጣዋለህም፤ የሚወደውንም ነገር እንደ ብል ታጠፋበታለህ፤ በእርግጥ ሰው ከነፋስ ሽውታ የሚሻል አይደለም፡፡",
      "12": "አምላክ ሆይ! ጸሎቴን ስማ፤ ጩኸቴንም አድምጥ፤ ሳለቅስም ቶሎ ብለህ እርዳኝ፤ እኔ ለጥቂት ጊዜ የአንተ እንግዳ ነኝ፤ እንደ ቀድሞ አባቶቼም፤ በስደተኛነት የምኖር ነኝ፡፡",
      "13": "ሞቼ ከመረሳቴ በፊት፤ ጥቂት ደስታ እንዳገኝ እባክህ ታገሠኝ፡፡"
    },
    "Chapter 40": {
      "1": "አምላኬ እንዲረዳኝ በትዕግሥት ተጠባበቅሁት፡፡ እርሱም ጩኸቴን ሰምቶ ልመናዬን ተቀበለኝ፡፡",
      "2": "ከአደገኛ ጉድጓድና ከረግረግ ጭቃ አወጣኝ፤ በአለትም ላይ በደህና አቆመኝ፤ ጉዳት እንዳይደርስብኝም አደረገ፡፡",
      "3": "አዲስ መዝሙር ስላስተማረኝ፤ የምስጋና መዝሙር ለአምላካችን አቀርባለሁ፤ ይህን በማየት ብዙ ሰዎች ይፈራሉ፤ በአምላክም ይታመናሉ፡፡",
      "4": "በአምላክ ብቻ የሚታመኑ፤ ወደ ጣዖቶች የማይመለሱ፤ ሐሰተኞች አማልክትን ከሚከተሉ ከዐመፀኞች ጋር የማይተባበሩ፤ የተባረኩ ናቸው፡፡",
      "5": "አምላኬ ሆይ! ብዙ አስደናቂ ነገሮችን አድርገህልናል፤ ከአንተ የሚወዳደር ማንም የለም፤ አንተ ለእኛ ያቀድህልንን መልካም ነገር ማንም ሊቆጥረው አይችልም፤ እኔ ስለእነርሱ በዝርዝር ለመናገርና ለማውራት ብሞክር፤ ቁጥራቸው እጅግ የበዛ ይሆንብኛል፡፡",
      "6": "አንተ መሥዋዕትንና መባን አትፈልግም፤ እንስሳት በመሠዊያ ላይ እንዲቃጠሉ፤ ወይም ለኃጢአት ስርየት የሚሆን መሥዋዕት እንዲቀርብልህ አትጠይቅም፤ በዚህ ፈንታ የአንተን ትእዛዝ በመስማት እንዳገለግልህ አደረግኸኝ፡፡",
      "7": "ስለዚህ እኔ በሕግ መጽሐፍ በተጻፈው መሠረት እነሆ እኔ መጥቻለሁ፡፡",
      "8": "አምላኬ ሆይ! ፈቃድህን ማድረግ በጣም እወዳለሁ፤ ሕግህንም በልቤ አኖራለሁ” አልሁ፡፡",
      "9": "በሕዝብ ጉባኤ ፊት፤ “አዳኛችን የእስራኤል አምላክ ነው!” ብዬ የምሥራች ተናገርሁ፤ አምላክ ሆይ! ይህንንም ከመናገር እንደማልቆጠብ አንተ ታውቃለህ፡፡",
      "10": "የማዳንህን ዜና አልሰወርሁም፤ ስለ እውነተኛነትህና ስለ ረዳትነትህ፤ ዘወትር አወራለሁ፤ በሕዝብህ ጉባኤ መካከል፤ ስለ እውነተኛነትህና ስለ ዘላለማዊው ፍቅርህ ከመናገር ተቆጥቤ አላውቅም፡፡",
      "11": "አምላክ ሆይ ምሕረትህን ለእኔ ከማሳየት እንደ ማትቆጠብ አውቃለሁ፡፡ ፍቅርህና እውነተኛነትህ ዘወትር በሰላም ይጠብቁኛል፡፡",
      "12": "ስፍር ቁጥር የሌለው ችግር ከብቦኛል፤ የኃጢአት ብዛት ስላስጨነቀኝ ማየት ተስኖኛል፤ ኃጢአቴ ከራሴ ጠጉር ስለበዛ በፍርሃት ተጨንቄአለሁ፡፡",
      "13": "አምላክ ሆይ! እባክህ አድነኝ፤ አምላክ ሆይ! ፈጥነህ እርዳኝ፡፡",
      "14": "ሊገድሉኝ የሚፈልጉ ሁሉ ይፈሩ፤ ይታወኩም፤ በእኔ መቸገር ደስ የሚላቸው ሁሉ፤ ተሸንፈው ወደ ኋላቸው ይመለሱ፡፡",
      "15": "በእኔ ውድቀት “እሰይ! እሰይ!” በሐፍረት ይሸማቀቁ፡፡",
      "16": "ወደ አንተ የሚቀርቡት ግን ደስ ይበላቸው፤ ሐሴትም ያደርጉ፤ አንተ ስላዳንሃቸው የሚወዱህ ሁሉ ዘወትር “ክብር ለአምላክ ይሁን” ይበሉ፡፡",
      "17": "አምላክ ሆይ! እኔ ጎስቋላና ምስኪን ነኝ፤ አንተ ግን አልረሳኸኝም፤ አንተ ረዳቴና አዳኜ ስለሆንህ አሁንም በፍጥነት እርዳኝ፡፡"
    },
    "Chapter 41": {
      "1": "ድኾችን የሚረዱ የተባረኩ ናቸው፤ እነርሱም በተቸገሩ ጊዜ አምላክ ይረዳቸዋል፡፡",
      "2": "አምላክ ይጠብቃቸዋል፤ በሕይወትም ያኖራቸዋል፤ በምድር ላይ ደስ ብሎአቸው እንዲኖሩ ያደርጋል፤ ለጠላቶቻቸውም አሳልፎ አይሰጣቸውም፡፡",
      "3": "ታመውም በተኙበት አልጋ ላይ የእስራኤል አምላክ ይረዳቸዋል፤ ጤንነታቸውንም ይመልስላቸዋል፡፡",
      "4": "እኔም “አምላክ ሆይ! አንተን ስለበደልሁ ምሕረትን አድርግልኝ፤ ከሕመም ፈውሰኝ” አልሁ፡፡",
      "5": "ጠላቶቼ ብዙ ክፉ ነገር በእኔ ላይ ይናገራሉ፤ ምኞታቸውም እኔ እንድሞትና ተረስቼ እነድቀር ነው፡፡",
      "6": "እኔን ለመጎብኘት የሚመጡት ከልባቸው አይደለም፤ በእኔ ላይ መጥፎ ወሬ ይሰበስባሉ፤ በየቦታውም እየዞሩ ስሜን ያጠፋሉ፡፡",
      "7": "የሚጠሉኝ ሁሉ በእኔ ላይ በሹክሹክታ ይናገራሉ፤ ክፉ ነገር እንዲደርስብኝም ይመኛሉ፡፡",
      "8": "“ጽኑ ደዌ አድሮበት ለመሞት ተቃርቦአል፤ ከእንግዲህ ወዲህ ከተኛበት አልጋ አይነሣም” ይላሉ፡፡",
      "9": "እንጀራዬን ከእኔ ጋር አብሮ የበላ ከልብ የምተማመንበት ወዳጄ እንኳ በእኔ ላይ በጠላትነት ተነሥቶአል፡፡",
      "10": "አምላክ ሆይ! ማረኝ፤ ጤንነቴንም ምልስልኝ፤ በጠላቶቼም ላይ ብድሬን እመልሳለሁ፡፡",
      "11": "እኔን ድል በማድረጋቸው እንደተደሰቱ አይቀሩም፤ አንተም በእኔ ደስ እንደተሰኘህ ዐውቃለሁ፡፡",
      "12": "እኔ መልካም ነገርን ስለማደርግ ትረዳኛለህ፤ በፊትህም ለዘላለም ታኖረኛለህ፡፡",
      "13": "የእስራኤል አምላክ ይመስገን፤ አሁንም ለዘላለምም የተመሰገነ ይሁን፤ አሜን! አሜን!"
    },
    "Chapter 42": {
      "1": "አምላክ ሆይ! ዋልያ የምንጭ ውሃ ለማግኘት እንደሚናፍቅ፤ እኔም አንተን ለማየት እናፍቃለሁ፡፡",
      "2": "ሕያው አምላክ ሆይ! ውሃ የመጠማትን ያህል አንተን እናፍቃለሁ፤ በፊትህ ለመስገድ ወደ አንተ የምቀርበው መቼ ነው?",
      "3": "ቀንና ሌሊት ስለማለቅስ እንባዬ ምግብ ሆኖኛል፤ ጠላቶቼ “አምላክህ የት አለ?” እያሉ ዘወትር ይጠይቁኛል፡፡",
      "4": "እኔ እፊት እፊት ሆኜ እየመራሁ፤ ከብዙ ሰዎች ጋር ወደ አምላኬ ቤት እሄድ ነበር፤ በዓል የሚያደርጉት ሰዎችም በመዝሙርና በእልልታ አምላክን ያመሰግኑ ነበር፤ በዚህ ዐይነት ያለፈውን ጊዜ ሳስታውስ፤ ልሜ በሐዘን ይሰበራል፡፡",
      "5": "ለምን እንዲህ አዝናለሁ? ለምንስ እንደዚህ እጨነቃለሁ? ተስፋዬን በአምላኬ አደርጋለሁ፤ አዳኜንና አምላኬን እንደገና አመሰግናለሁ፡፡",
      "6": "እዚህ በስደት ላይ ሳለሁ ልቤ በሐዘን ተሰብሮአል፤",
      "7": "ስለዚህ አሳቤን ወደ እርሱ እመልሳለሁ፡፡ እርሱ የሐዘን ማዕበል ወደ እኔ ልኮአል፤ ሁከት እንደጎርፍ እያስገመገመ ወደ እኔ ደርሶአል፤ ከሔርሞንና ከሚዛር ተራራዎች ወደ ዮርዳኖስ ወንዝ እንደሚወርድ ፏፏቴ ይጮኻል፡፡",
      "8": "አምላክ ዘላማዊ ፍቅሩን ዕለት በዕለት ያሳያል፤ ስለዚህ እኔ ወደ ሕይወቴ አምላክ እጸልያለሁ፤ በሌሊትም የምስጋና በዝሙር አቀርብለታለሁ፡፡",
      "9": "መጠጊያዬ የሆነውን አምላክ “ስለምን ረሳኸኝ? ጠላቶቼ ከሚያደርሱብኝ ጥቃት የተነሣ ስለምን ስተክዝ እኖራለሁ እለዋለሁ፡፡",
      "10": "እነርሱ አምላክህ የት አለ? እያሉ ይዘባበቱብኛል፤ ሰውነቴ በስጋት እስኪደቅ ድረስ ዘወትር ይሰድቡኛል፡፡",
      "11": "ስለምን እንዲህ አዝናለሁ? ለምንስ እነደዚህ እጨነቃለሁ? ተስፋዬን በአምላኬ ላይ አደርጋለሁ፤ አዳኜንና አምላኬን እንደገና አመሰግናለሁ፡፡"
    },
    "Chapter 43": {
      "1": "አምላክ ሆይ! ፍረድልኝ፤ ከእውነት በራቁ አረማውያን ፊት ስለ እኔ ተከራከርልኝ፤ ከሐሰተኞችና ከክፉ ሰዎች እጅ አድነኝ፡፡",
      "2": "መጠጊያዬ አንተ ነህ ታዲያ ስለምን ትተወኛለህ? ጠላቶቼ ከሚያደርሱብኝ ጥቃት የተነሣ ስለምን ስተክዝ እኖራለሁ?",
      "3": "ብርሃንህንና እውነትህን ላክ፤ እነርሱ እየመሩ ወደ ተቀደሰው ተራራህ ወደ ጽዮን፤ መኖሪያህ ወደሆነው መቅደስህም መልሰው ያምጡኝ፡፡",
      "4": "አምላክ ሆይ! በዚያን ጊዜ ወደ መሠዊያህ እሄዳለሁ፤ መጠን የሌለው ደስታ የማገኘው ከአንተ ነው፤ አምላኬ ሆይ! በገናዬን እየደረደርሁ የምስጋና መዝሙር ለአንተ አቀርባለሁ፡፡",
      "5": "ለምን እንዲህ አዝናለሁ? ለምንስ እነደዚህ እጨነቃለሁ? ተስፋዬን በአምላኬ ላይ አደርጋለሁ፤ አዳኜንና አምላኬን እንደገና አመሰግናለሁ፡፡"
    },
    "Chapter 44": {
      "1": "አምላክ ሆይ! በጥንት ዘመን ያደረግኸውን ሁሉ በጆሮአችን ሰማን፤ የቀድሞ አባቶቻችንም በዘመናቸው ስላደረግህላቸው ድንቅ ነገሮች ሁሉ ነግረውናል፡፡",
      "2": "አንተ ራስህ አረማውያንን ከርስታቸው ነቅለህ አባረርህ፤ ሕዝብህን በእነርሱ ምድር ላይ ተከልህ፤ ሌሎችን መንግሥታት ቀጣህ፤ የራስህን ሕዝብ ግን አበለጸግህ፡፡",
      "3": "እነርሱ ምድርን የወረሱት፤ በሰይፋቸው አይደለም፤ ድል አድርገው የወሰዱትም፤ በራሳቸው ኀይል አይደለም፤ ይህን ሁሉ ያደረጉት አንተ ስለወደድሃቸውና ከእነርሱም ጋር በመሆን በኀይልህና በብርታትህ ስለረረዳሃቸው ነው፡፡",
      "4": "አንተ ንጉሤና አምላኬ ነህ፤የያዕቆብ ዘር ለሆነው ሕዝብህ፤ ድልን የምታጎናጽፍ አንተ ነህ፡፡",
      "5": "በአንተ ዕርዳታ ጠላቶቻችንን ድል እንነሣለን፤ በስምህም ተቃዋሚዎቻችንን እንረግጣለን፡፡",
      "6": "ቀስቴም ሆነ ሰይፌ ያድነኛል ብዬ አልተማመንበትም፡፡",
      "7": "ከጠላቶቻችን የምታድነን አንተ ነህ፤ የሚጠሉንንም የምታዋርድልን አንተ ነህ፡፡",
      "8": "ስለዚህ ዘወትር በአንተ እንመካለን፤ ስምህንም ለዘላለም እናመሰግናለን፡፡",
      "9": "አሁንም ጣልኸን፤ አሳፈርኸንም፤ ከሚዘምተው ሠራዊታችነ ጋር አብረህ መውጣትን ትተሃል፡፡",
      "10": "ከጠላቶቻችን ፊት እንድንሸሽ አደረግኸን፤ ጠላቶቻችንም ያለንን ሀብት ሁሉ ዘረፉን፡፡",
      "11": "እንደ በጎች እንድንታረድ አደረግኸን፤ በአረማውያን ምድር በተንኸን፡፡",
      "12": "ሕዝብህን እንደ ርካሽ ነገር ቆጠርኸው፤ በአነስተኛ ዋጋም ሸጥኸው፡፡",
      "13": "ለጎረቤቶቻችንመሳለቂያ አደረግኸን፤ በዙሪያችን ላሉትም መዘባበቻና መሳቂያ አደረግኸን፡፡",
      "14": "በአረማውያን መካከል መተረቻ አደረግኸን፤ እነርሱም በንቀት ራሳቸውን ይነቀንቁብናል፡፡",
      "15": "እኔ ዘወትር እንደተዋረድሁ እኖራለሁ፤ በሐፍረትም ተሸፍኛለሁ፤",
      "16": "እንዲህም የሆንሁት፤ የጠላቶቼንና የሚበቀሉኝን ሰዎች ዛቻና ስድብ ስለምሰማ ነው፡፡",
      "17": "ይህም ሁሉ የደረሰብን አንተን ሳንረሳና ቃል ኪዳንህንም ሳናፈርስ ነው፡፡",
      "18": "ለአንተ ያለንን ታማኝነት አላጓደልንም፤ ትእዛዝህንም አልተላለፍንም፡፡",
      "19": "ነገር ግን በአራዊት መካከል ጣልኸን፤ ጥቅጥቅ ባለ ጨለማ ውስጥም ተውኸን፡፡",
      "20": "አምላካችንን ማምለክ ትተን ወደ ባዕዳን አማልክት ለመጸለይ እጆቻችንን ዘርግተን ቢሆን፤",
      "21": "አንተ የተሰወረውን አሳባችንን ስለምታውቅ በደላችንን ገልጠህ ባየህብን ነበር፡፡",
      "22": "ነገር ግን በየቀኑ የምንገደለውና እንደሚታረዱ በጎች የምንቆጠረው፤ ስለ አንተ ፍቅር ነው፡፡",
      "23": "ጌታ ሆይ! ንቃ ስለምንስ ታንቀላፋለህ? ለዘላለምም አትጣለን፡፡",
      "24": "ሥቃያችንንና ችግራችንን ቸል በማለት ስለምን ከእኛ ትሰወራለህ?",
      "25": "ተሰባብረን መሬት ላይ ወድቀናል ተሸንፈንም ትቢያ ላይ ተዘርረናል፡፡",
      "26": "አምላክ ሆይ! ተነሥ፤ እርዳን! ስለ ዘላለማዊው ፍቅርህም ነፃነትን ስጠን፡፡"
    },
    "Chapter 45": {
      "1": "ከልቤ መልካም ቃላትን በማፍለቅ ስለ ንጉሥ ክብር እቀኛለሁ፤ የጥሩ ጸሐፊ ብዕር ለመጻፍ እንደሚፈጥን፤ የእኔም አንደበት ቅኔ ለመቀኘት ይፈጥናል፡፡",
      "2": "አንተ ከሰዎች ሁሉ ይልቅ እጅግ የተዋብህ ነህ፤ ንግግርህም ሞገስ የሞላበት ነው፤ የአምላክ በረከት ተለይቶህ አያውቅም፡፡",
      "3": "በክብርና በግርማ የተሞላህ ኀያል ንጉሥ ሆይ! ሰይፍህን ታጥቀህ ተዘጋጅ፡፡",
      "4": "እውነትና ምሕረት የሞላበት ፍትሕ እንዲከበር፤ ግርማን ተጎናጽፈህ ድል ለማድረግ ገሥግሥ፤ ኀይልህም ታላላቅ ድሎችን ያስገኛል፡፡",
      "5": "ፍላጻዎችህ የተሳሉ ናቸው፤ የጠላቶችህንም ልብ ይወጋሉ፤ መንግሥታትም ተሸንፈው በእግርህ ሥር ይወድቃሉ፡፡",
      "6": "አምላክ ሆይ! መንግሥትህ ዘላለማዊ ነው፤ የመንግሥትህም በትር የቅንነት በትር ነው፡፡",
      "7": "አንተ መልካሙን ነገር ትወድዳለህ፤ ክፉውን ነገር ትጠላለህ፤ ስለዚህ ፈጣሪ አምላክህ መረጠህ፤ ከሌሎች ነገሥታትም ይበልጥ የደስታን ዘይት ቀባህ፡፡",
      "8": "ከከርቤና ከዝባድ የተሠራ ሽጾ በልብስህ ላይ ተርከፍክፎአል፤ መዘምራን በዝሆን ጥርስ ባጌጠው ቤተ ምግሥትህ ተገኝተው ያስደስቱሃል፡፡",
      "9": "በቤተ ምንጋሥትህ ከሚገኙት ወይዛዝርት መካከል፤ የነግሥታት ሴቶች ልጆች ይገኛሉ፤ ነግሥቲቱም በንጹሕ ወርቅ ያሸበረቀ ጌጠኛ ልብስ ተጎናጽፋ፤ ከዙፋንህ በስተቀኝ ቆማለች፡፡",
      "10": "አንቺ ልጄ ሆይ! የምልሺን ስሚ፤ ቃሌንም አድምጪ፤ ሕዝብሽንና የአባትሺን ቤት እርሺ፡፡",
      "11": "በውበትሽ ነጉሡ ይወድድሻል፤ ሆኖም ጌታሽ በመሆኑ ታዘዥው፡፡",
      "12": "የጢሮስ ሕዝብ ስጦታ ያመጡልሻል፤ ሀብታሞችም ደጅ ይጠኑሻል፡፡",
      "13": "በቤተ መንግሥት የተቀመጠቺው ልዕልት እንዴት ታምራለች! ልብስዋም በወርቅ ያሸበረቀ ነው፡፡",
      "14": "ጌጠኛ ልብስዋንም ተጎናጽፋ ወደ ንጉሡ ትቀርባለች፤ ሚዜዎችዋ የሆኑ ልጃገረዶችም ያጅቡአታል፤",
      "15": "በደስታና በሐሤትም አብረው ወደ ንጉሡ ቤት ይገባሉ፡፡",
      "16": "ንጉሥ ሆይ! በቀድሞ አባቶችህ ተተክተው የሚነግሡ ብዙ ልጆች ይኖሩሃል፤ አንተም በምድር ሁሉ ላይ ትሾማቸዋለህ፡፡",
      "17": "እኔም በዘመናት ሁሉ ዝናህን በቅኔ እናገራለሁ፤ ሕዝቦችም ሁሉ ለዘላለም ያመሰግኑሃል፡፡"
    },
    "Chapter 46": {
      "1": "ያህዌ መጠጊያችንና ኀይላችን ነው፤ ችግር በሚደርስብን ጊዜ ሁሉ ረዳታችን ነው፡፡",
      "2": "ስለዚህ ምድር ብትናወጥ፤ ተራራዎች ወደ ጥልቅ ባሕር ቢወድቁ፤",
      "3": "ባሕሮች ታውከው ድምፃቸውን ቢያሰሙ፤ በእነርሱም የእንቅስቃሴ ኀይል ተራራዎች ቢንቀጠቀጡ አንፈራም፡፡",
      "4": "የአምላክን ከተማ፤ የተቀደሰችውን የልዑል መኖሪያ፤ የሚያረካና ደስ የሚያሰኝ ወንዝ አለ፡፡",
      "5": "አምላክ ከእርስዋ ጋር ስለሆነ ያች ከተማ አትናወጥም፤ ጠዋት በማለዳ አምላክ ፈጥኖ ይረዳታል፡፡",
      "6": "ሕዝቦች ተሸበሩ፤ ነገሥታትም ወደቁ፤ ያህዌ የቁጣ ድምፁን ባሰማ ጊዜ፤ ምድር ቀለጠች፡፡",
      "7": "ሁሉን የሚችል አምላክ ከእኛ ጋር ነው፤ የያዕቆብ አምላክ መጠጊያችን ነው፡፡",
      "8": "ኑ፤ የአምላክን ሥራ እዩ! በምድር ላይ ያደረገውን አስገራሚ ነገር ተመልከቱ!",
      "9": "እርሱ በመላው ዓለም የሚካሄደውን ጦርነትን ሁሉ ያቆማል፤ ቀስትን ይሰብራል፤ ጦርነትንም ያደቅቃል፤ ጋሻንም በእሳት ያቃጥላል፡፡",
      "10": "እርሱ “ውጊያን ሁሉ አቁማችሁ ጸጥ በማለት እኔ አምላክ መሆኔን ዕወቁ፤ እኔ ከሕዝቦች ሁሉ በላይ ነኝ” ይላል",
      "11": "ሁሉን የሚችል አምላክ ከእኛ ጋር ነው፡፡"
    },
    "Chapter 47": {
      "1": "ሕዝቦች ሆይ! በደስታ አጨብጭቡ፤ ከፍ ባለ ድምጽ በመዘመር፤ አምላክን አመስግኑ፡፡",
      "2": "ዓለምን የሚገዛ ታላቅ ንጉሥ ስለሆነ ልዑል አምላክ መፈራት ይገባዋል፡፡",
      "3": "እርሱ ሕዝቦች ጸጥ ብለው እንዲገዙልንና መንግሥታትም በቁጥጥራችን ሥር እንዲሆኑ አደረገ፡፡",
      "4": "እርሱ የምንወርሳትን ምድር መረጠልን፤ ይህችም ምድር ለሚወድደው ለእስራኤል ሕዝብ መመኪያ ናት፡፡",
      "5": "አምላክ ወደ ላይ ወደ ዙፋኑ ወጣ፤ ያህዌ ወደ ላይ በሚወጣበት ጊዜ የእልልታና የመለከት ድምጽ ተሰማ፡፡",
      "6": "የምስጋና መዝሙር ለአምላካችን ዘምሩ፤ የምስጋና መዝሙር ለንጉሣችን አቅርቡ፡፡",
      "7": "አምላካችን የዓለም ሁሉ ንጉሥ ነው፤ ስለዚህ የምስጋና መዝሙር ዘምሩለት፡፡",
      "8": "አምላክ በተቀደሰ ዙፋኑ ላይ ተቀምጦአል፤ መንግሥታትንም የሚያስተዳድር እርሱ ነው፡፡",
      "9": "የመንግሥታት መሪዎች ከአብርሃም አምላክ ሕዝብ ጋር ይሰበሰባሉ፤ የእርሱ ሥልጣን ከምድር ኀያላን ሁሉ በላይ ነው፤ እርሱ ከሁሉም በላይ ከፍ ያለ ነው፡፡"
    },
    "Chapter 48": {
      "1": "ያህዌ ታላቅ ስለሆነ በአምላካችን ከተማ፤ በተቀደሰ ተራራው ላይ ከፍ ያለ ምስጋና ሊቀርብለት ይገባዋል፡፡",
      "2": "የአምላክ ተራራ የሆነችው ጽዮን ከፍ ያለችና ውብ ናት፤ ይህች የታላቁ ንጉሥ ከተማ፤ ለዓለም ሁሉ ደስታን ትሰጣለች፡፡",
      "3": "በከተማይቱ ቅጽሮች ውስጥ፤ አምላክ ጽኑ መጠጊያ መሆኑን አረጋግጦአል፡፡",
      "4": "የጽዮንን ተራራ ለመሰለል ነገሥታት በአንድነት ተሰብስበው መጡ፤",
      "5": "ነገር ግን ባዩአት ጊዜ ደነገጡ፤ ፈርተውም ሸሹ፡፡",
      "6": "እዚያም ሳሉ በፍርሃት ተርበደበዱ፤ ምጥ እንደያዛትም ሴት ተጨነቁ፡፡",
      "7": "በምሥራቅ ነፋስ እንደሚሰባበሩ የተርሴስን መርከቦች ደመሰስኻቸው፡፡",
      "8": "አምላክ ያደረገውን ሰምተናል፤ አሁንም ሁሉን ቻይ የሆነው ጌታ የራሱ በሆነችው ከተማ ያደረገውን በዐይናችን አየን፤ እርሱ ከተማይቱን ለዘላለም ጸንታ እንድትኖር ያደርጋታል፡፡",
      "9": "አምላክ ሆይ! በመቅደስህ ውስጥ ስለ ዘላለማዊው ፍቅርህ እናስባለን፡፡",
      "10": "አምላክ ሆይ! በየስፍራው የሚኖሩ ሕዝቦች ሁሉ ያመሰግኑሃል፤ ዝናህም በዓለም ሁሉ ተሰምቶአል፤ የምታስተዳድረውም በትክክለኛ ፍትሕ ነው፡፡",
      "11": "ርድህ ትክክለኛ ስለሆነ በጽዮን የሚኖሩ ሕዝቦች ደስ ያላቸዋል፤ በይሁዳ ግዛት የሚኖሩ ሁሉ ሐሴት ያደርጋሉ፡፡",
      "12": "የአምላክ ሕዝብ ሆይ! ተሰልፋችሁ ጽዮንን ዙሩአት፤ ግንቦችዋንም ቁጠሩ፤",
      "13": "ቅጽሮችዋን አስተውሉ፤ ምሽጎችዋንም መርምሩ፤ ይህንን ሁሉ አይታችሁ ለሚመጣው ትውልድ፤",
      "14": "“ይህ አምላክ፤ ከዘላለም እስከ ዘላለም አምላካችን ነው፤ እርሱም ይመራናል” ብላችሁ ንገሩ፡፡"
    },
    "Chapter 49": {
      "1": "ሕዝቦች ይህን ስሙ፤ በዓለም የምትኖሩ ሁሉ ይህን አድምጡ፡፡",
      "2": "ከፍተኞችና ዝቅተኞች ሀብታሞችና ድኾች ስሙ፤",
      "3": "አሳቤ ጠልቅ ሆኖ በጥበብ የተሞላ ነው፤ የጥበብ ቃላትንም እናገራለሁ፡፡",
      "4": "አሳቤን ወደ ምሳሌዎች አዘነብላለሁ፤ የምሳሌዎችንም ትርጉም በገና በመደርደር እገልጣለሁ፡፡",
      "5": "ክፉዎች ጠላቶቼ አደጋ ሊያደርሱብኝ ሲከብቡኝ አልፈራም፡፡",
      "6": "እንዲሁም በሀብታቸው ብዛት የሚተማመኑና በብልጽግናቸው ብዛት የሚመኩ ክፉ ሰዎች ቢከብቡኝም አልፈራም፡፡",
      "7": "ምክንያቱም ሰው ራሱን መቤዠትም ሆነ ለሕይወቱ ቤዛ የሚሆነውን ዋጋ ለአምላኩ መክፈል አይችልም፡፡",
      "8": "ለሰው ሕይወት የሚከፈል ዋጋ እጅግ ብዙ ነው፤ የቱንም ያህል ቢከፈል በቂ አይሆንም፡፡",
      "9": "እንዳይሞትና ወደ መቃብር እንዳይወርድ፤ ለዘላለም እንዲኖር ለማድረግ፤ የቱንም ያህል ቢከፈል በቂ አይሆንም፡፡",
      "10": "ማንም እንደሚያውቀው፤ ጠቢባን እንኳ ከሞኞችና ከሰነፎች እኩል ይሞታሉ፤ ሁሉም ሀብታቸውን ትተው ይሄዳሉ፡፡",
      "11": "ምንም እንኳ “የብዙ መሬት ባለንብረቶች ነን” ብለው ሚመኩም፤ እርሱን ትተው በመቃብር ይኖራሉ፤ መቃብርም ለዘላለም ቤታቸው ይሆናል፡፡",
      "12": "ሰውን ገናናነቱ ከሞት አያድነውም፤ የቱንም ያህል ዝነኛ ቢሆን እንደ እንስሳ መሞቱ አይቀርም፡፡",
      "13": "በራሳቸው የሚመኩና የሀብታቸው ተካፋዮች በመሆን፤ ቃላቸውን የሚያደንቁ ተከታዮቻቸው ሁሉ ምን እንደሚደርስባቸው እዩ፤",
      "14": "እነርሱ ዕድል ፈንታቸው እንደ በግ ወደ መታረድ መነዳት ነው፤ ሞትም እንደ እረኛ ሆኖ ይጠብቃቸዋል፤ ሥጋቸውም ከክብር መኖሪያው ርቆ በመቃብር ውስጥ ይበሰብሳል፤ ደጋግ ሰዎችም በማለዳ ተነሥተው በእነርሱ ላይ ሥልጣናቸውን ያሳያሉ፡፡",
      "15": "እኔንም አምላኬ ይታደገኛል፤ ከሞትም ኀይል ያድነኛል፡፡",
      "16": "ሰው ሀብታም ሲሆን፤ የቤቱም ብልጽግና እየበዛ ሲሄድ፤ አትፍራው፤",
      "17": "ምክንያቱም በሚሞትበት ጊዜ ምንም ነገር አይወስድም፤ ሀብቱም ከእርሱ ጋር ወደ መቃብር አይወርድም፡፡",
      "18": "ሰው በሕይወቱ ዘመን ሁሉ ቢደሰትና ሁሉም ነገር ስለተሳካለት ቢመሰገንም እንኳ፤ በሞት ተለይቶ ዳብመኛ ብርሃንን ወደማያይበት ወደ ቀድሞ አባቶቹ ይሄዳል፡፡",
      "20": "ያለ ማስተዋል ሀብት ያካበተ ሰው እንደ እንስሳ መሞቱ አይቀርም፡፡"
    },
    "Chapter 50": {
      "1": "ሁሉን ቻይ የሆነ አምላክ ይናገራል፤ ከምሥራቅ እስከ ምዕራብ ያሉትንም የዓለም ሕዝቦች ይጠራል፡፡",
      "2": "ያህዌ በውበትዋ ፍጹም ከሆነችው ከጽዮን ከተማ ያበራል፡፡",
      "3": "አምላካችን ይመጣል፤ ዝም አይልም፤ የሚያቃጥል እሳት በፊቱ ነው፤ ኀይለኛ አውሎ ነፋስም በዙሪያው ነው፡፡",
      "4": "በሕዝቡ ላይ ሲፈርድ፤ ሰማይንና ምድርን ለምስክርነት ይጠራል፡፡",
      "5": "ከዚህም በኋላ “መሥዋዕት በማቅረብ ከእኔ ጋር ቃል ኪዳን የገቡትን፤ ታማኞች የሆኑትን ወገኖቹን ወደ እኔ ሰብስቡ!” ይላል፡፡",
      "6": "ያህዌ ራሱ እውነተኛ ፈራጅ መሆኑን ሰማያት ይመሰክራሉ፡፡",
      "7": "ቀጥሎም ያህዌ እንዲህ አለ፤ “ሕዝቤ ሆይ! ቃሌን ስማ፤ እስራኤል ሆይ! በአንተ እመሰክራለሁ፤ እኔ አምላክህ ያህዌ ነኝ፡፡",
      "8": "ስለ መሥዋዕትህና ዘወትር ስለምታቀርበው የሚቃጠል መባ አልወቅስህም፡፡",
      "9": "እንዲሁም ከበረትህ ኮርማዎችን፤ ከጉሮኖህ አውራ ፍየሎችን ልወስድብህ አልፈልግም፡፡",
      "10": "በዱር ያሉ አራዊትና በሺ የሚቆጠሩ ተራራዎች የሚሠማሩት የእንስሳት መንጋዎች የእኔ ናቸው፡፡",
      "11": "የበረሓ ወፎችና በዱር የሚኖሩ ሕያው ፍጥረቶች ሁሉ የእኔ ናቸው፡፡",
      "12": "“ቢርበኝ እንኳ ለአንተ አልነግርህም፤ ምክንያቱም ዓለምና በውስጥዋ ያው ነገር ሁሉ የእኔ ነው፡፡",
      "13": "እኔ እኮ የኮርማዎችን ሥጋ አልበላም፤ የፍየሎችንም ደም አልጠጣም፡፡",
      "14": "ስለዚህ ምስጋናን መሥዋዕት አድርገህ ለአምላክህ አቅርብ፤ ስእለትህንም ለልዑል አምላክ ስጥ፡፡",
      "15": "መከራ በሚደርስብህ ጊዜ ጥራኝ፤ እኔም አድንሃለሁ፤ አንተም ታከብረኛለህ፡፡”",
      "16": "ኃጢአተኛውን ግን ያህዌ እንዲህ ይለዋል፤ “ሕጌን በማነብነብ ለምን ትናገራለህ? ስለ ቃል ኪዳኔስ ለምን ታወራለህ?",
      "17": "ተግሣጼን ለመቀበል ፈቃደኛ አይደለህም፤ ትእዛዜንም ትንቃለህ፡፡",
      "18": "ሌባውን ስታይ ከእርሱ ጋር ትወዳጃለህ፤ ከአመንዝሮችም ጋር በመስማማት ትተባበራለህ፡፡",
      "19": "“ክፉ ቃል ለመናገር ዘወትር ዝግጁ ነህ፤ ሐሰትንም ከመናገር አትቆጠብም፡፡",
      "20": "የገዛ ወንድምህን ለመክሰስና ለማሳጣት ዘወትር የተዘጋጀህ ነህ፡፡",
      "21": "ይህን ስታደርግ ዝም በማለቴ እኔም እንደ አንተ የሆንሁ መሰለህን? አሁን ግን ፊት ለፊት ነገሩን ገልጨ እገሥጽሃለሁ፡፡",
      "22": "“ስለዚህ እናንተ እኔን የምትንቁ ሁሉ ይህን ስሙ፤ አለበለዚያ አጠፋችኋለሁ፤ የሚያድናችሁም የለም፡፡",
      "23": "ምስጋናን እንደ መሥዋዕት አድርጎ የሚያቀርብልኝ ያከብረኛል፤ እኔን የሚታዘዙትን ሁሉ አድናቸዋለሁ፡፡”"
    },
    "Chapter 51": {
      "1": "አምላክ ሆይ! ስለ ዘላለማዊ ፍቅርህ ይቅር በለኝ፤ ስለ ታላቁ ምሕረትህም ኃጢአቴን ደምስስልኝ፡፡",
      "2": "በደሌን ሁሉ አጥበህ አስወግድልኝ፤ ከኃጢአቴም አንጻኝ፡፡",
      "3": "እኔ ስሕተቴን አውቃለሁ፤ የኃጢአቴንም ብዛት ዘወትር እገነዘባለሁ፡፡",
      "4": "እኔ ያመፅሁት ባንተ ላይ ነው፤ የበደልሁትም አንተን ብቻ ነው፤ አንተ የምትጠላውን ነገር አደረግሁ፤ ስለዚህ በእኔ ላይ መፍረድህና እኔንም መቅጣትህ ትክክል ነው፡፡",
      "5": "ኃጢአተኛ ሆኜ እንደተወለድሁ ታውቃለህ፤ ከተፀነስሁት ጊዜ ጀምሮ ኃጢአተኛ ነኝ፡፡",
      "6": "አንተ ቅንነትና እውነትን ስለምትወድ የጥበብህን ምስጢር አስተምረኝ፡፡",
      "7": "በሂሶጵ ቅጠል ረጭተህ ኃጢአቴን አስወግድልኝ፤ እኔም እነጻለሁ፡፡ እጠበኝ፤ እኔም ከበረዶ ይበልጥ ነጭ እሆናለሁ፡፡",
      "8": "የደስታንና የሐሴትን ድምፅ አሰማኝ፤ ምንም እንኳ ሰብረህ ያደቀቅኸኝ ቢሆንም እንደገና ደስ አሰኘኝ፡፡",
      "9": "ኃጢአቴን አትቁጠርብኝ፤ ከበደሌም አንጻኝ፡፡",
      "10": "አምላክ ሆይ! ንጹሕ ልብ ፍጠርልኝ፤ አዲስና ታማኝ ሆኖ የሚጸና መንፈስ በውስጤ አኑርልኝ፡፡",
      "11": "ከፊትህ አታርቀኝ፤ ቅዱስ መንፈስህንም ከእኔ አትውሰድብኝ፡፡",
      "12": "ከአዳኝነትህ የሚመነጨውን ደስታ መልሰህ ስጠኝ፤ እንድታዘዘውም ፈቃደኛ አድርገኝ፡፡",
      "13": "ከዚህ በኋላ ትእዛዝህን ለኃጢአተኞች አስተምራለሁ፤ እነርሱም ወደ አንተ ይመለሳሉ፡፡",
      "14": "አምላኬ ሆይ ሕይወቴን ከሞት ተቤዥ፤ እኔም ጽድቅህን በደስታ አውጃለሁ፡፡",
      "15": "አምላክ ሆይ የመናገር ሰጦታ እንዲኖረኝ አድርግ፤ እኔም አመሰግንሃለሁ፡፡",
      "16": "አንተ መሥዋዕት እንዲቀርብልህ አትፈልግም፤ የሚቃጠል መሥዋዕትም አያስደስተህም፤ የምትፈልግማ ቢሆን ኖሮ ባቀረብሁልህ ነበር፡፡",
      "17": "ለአምላክ መቅረብ የሚገባው መሥዋዕት ትህትና የተሞላበት መንፈስ ነው፤ አምላክ ሆይ! አንተ ትሁት የሆነውንና ለንስሓ የተዘጋጀውን ልብ አትንቅም፡፡",
      "18": "አምላክ ሆይ! ለጽዮን መልካም ነገርን አድርግላት፤ እርዳትም የኢየሩሳሌምንም ቅጽሮች አድስ፡፡",
      "19": "በዚያን ጊዜ እውነተኛ መባና የሚቃጠል መሥዋዕት ደስ የሚያሰኝህ ስለሚሆን፤ በመሠዊያህ ላይ ኮርማዎችን ያቀርቡልሃል፡፡"
    },
    "Chapter 52": {
      "1": "አንተ ብርቱ ሰው! በአምላክ ወገኖች ላይ ክፉ ነገር በማድረግ ስለምን ዘወትር ትመካለህ? የአምላክ ፍርድ ዘላለማዊ መሆኑን እያወቅህስ፤",
      "2": "ሌሎችን ለማጥፋት ለምን ታስባለህ? አንደበትህ እንደ ተሳለ ምላጭ ነው፤ ዘወትር የሐሰትን ነገር ታውጠነጥናለህ፡፡",
      "3": "ከደግነት ይልቅ ክፋትን ከእውነት ይልቅ ሐሰትን ትመርጣለህ፡፡",
      "4": "አንተ ሐሰተኛ ሰው! ሰዎችን የሚጎዳ ቃል መናገር ትወድዳለህ፡፡",
      "5": "ስለዚህ ያህዌ ለዘላለሙ ያጠፋሃል፤ ከቤትህ አስወጥቶ ያባርርሃል፡፡ ከሕያዋንም ምድር ያስወግድሃል፡፡",
      "6": "የአምላክ ሰዎችም ይህን አይተው የፈራሉ፤ በአንተም ላይ እየሳቁ፤",
      "7": "“በአምላኩ በመተማመን ዋስትናን ለማግኘት ያልፈለገ ሰው ይኸውላችሁ! እርሱ የሚተማመነው በሀብቱ ብዛት ነው፤ ዋስትናው ያደረገውም ክፋት መሥራትን ነው” ይላሉ፡፡",
      "8": "እኔ ግን በአምላክ ቤት እንደ ለምለም የወይራ ዛፍ ነኝ፤ በማያቋርጥ ፍቅሩም፤ ከዘላለም እስከ ዘላለም እታመናለሁ፡፡",
      "9": "አምላክ ሆይ! ስላደረግኸው መልካም ነገር አመሰግንሃለሁ፤ በደጋግ ሰዎች ፊት ቆሜ ስለ አንተ ቸርነት እናገራለሁ፡፡"
    },
    "Chapter 53": {
      "1": "ሞኞች በልባቸው፤ “አምላክ የለም” ይላሉ፤ ሕይወታቸው ተበላሽቶአል፤ አጸያፊ ድርጊቶችን ያፈጽማሉ፤ ከመካከላቸው አንድ እንኳ መልካም ሥራ የሚሠራ የለም፤",
      "2": "ፈጣሪን የሚፈልጉ ጥበበኞች ይገኙ እንደሆን ለማየት አምላክ በሰማይ ሆኖ ሰዎችን ተመለከተ፡፡",
      "3": "ነገር ግን ሁሉም አምፀዋል፤ ልዩነት ሳይኖራቸው፤ ሁሉም በአንድነት ረክሰዋል፤ ከእነርሱ አንድ እንኳ መልካም ነገርን የሚያደርግ የለም፡፡",
      "4": "ያህዌ “እነዚህ ክፉ አድራጊዎች ምንም የማያውቁ ሞኞች ናቸው፤ ሕዝቤን በመበዝበዝ ይኖራሉ እንጂ ወደ እኔ አይጸልዩም” ይላል፡፡",
      "5": "ያህዌ የሕዝቡን ጠላቶች ስለሰባበራቸው፤ ከምንግዜውም ይልቅ በፍርሃት ተጨነቁ፤ ያህዌም ስለጠላቸው ፈጽሞ ያፍራሉ፡፡",
      "6": "ለእስራኤል ደህንነትን ከጽዮን ማን በሰጠ? ያህዌ የሕዝቡን ምርኮ በሚመልስበት ጊዜ የያዕቆብ ልጆች ደስ ይላቸዋል፤ የእስራኤል ሕዝብ ሐሴት ያደርጋል፡፡"
    },
    "Chapter 54": {
      "1": "አምላክ ሆይ! በስምህ አድነኝ፤ በኀይልህም ነፃ አውጣኝ፡፡",
      "2": "አምላክ ሆይ! ጸሎቴን ስማ፤ ቃሌንም አድምጥ፡፡",
      "3": "ለአምላክ ደንታ የሌላቸው ትዕቢተኞች ሊያጠቁኝ መጥተዋል፤ ጨካኞች ሊገድሉኝ ይፈልጋሉ፡፡",
      "4": "ነገር ግን አምላክ የእኔ ረዳትና ተከላካይ ነው፡፡",
      "5": "አምላክ ጠላቶቼን በገዛ ክፋታቸው ይቀጣቸዋል፤ እውነተኛ ስለሆነም ፈጽሞ ያጠፋቸዋል፡፡",
      "6": "አምላክ ሆይ! መሥዋዕትን በደስታ አቀርብልሃለሁ፤ ቸር ስለሆንህም አመሰግንሃለሁ፡፡",
      "7": "ከችግሬ ሁሉ አድነኸኛል፤ የጠላቶቼንም መሸነፍ አየሁ፡፡"
    },
    "Chapter 55": {
      "1": "አምላክ ሆይ! ጸሎቴን ስማ፤ ልመናዬንም ቸል አትበል፡፡",
      "2": "አድምጠኝ ጸሎቴንም ስማ፤ ከሚያስጨንቀኝ አሳብ የተነሣ ደክሜአለሁ፡፡",
      "3": "ከጠላቶቼም ዛቻ የተነሣ ፈርቻለሁ፤ በክፉዎችም ጭቆና ደቅቄአለሁ፤ እነርሱ መከራን ያመጡብኛል፤ በቁጣና በጥላቻ ይመለከቱኛል፡፡",
      "4": "እጅግ ፈርቼ ተጨንቄአለሁ፤ የሞት ድንጋጤም አድቅቆኛል፡፡",
      "5": "ፍርሃትና ድንጋጤ ይዞኛል፤ መላ ሰውነቴም ተሸብሮአል፡፡",
      "6": "እንደ ርግብ ክንፎች ቢኖሩኝ፤ ዕረፍት ወደ ማገኝበት ስፍራ በርሬ መሄዴን በወደድሁ ነበር፡፡",
      "7": "ወደ ሩቅ ስፍራ ተጉዤ መኖሪያዬን በበረሓ ባደረግሁ ነበር፡፡",
      "8": "ከዚህ ከደረሰብኝ ዐውሎ ነፋስና ምገድ የምንሄድበትን መጠለያ ስፍራ፤ ለማግኘት ፈጥኜ በሄድሁ ነበር፡፡",
      "9": "አምላክ ሆይ! በከተማይቱ ውስጥ አመፅንና ብጥብጥን ስላየሁ፤ የስም ማጥፋትን ዘመቻና የጠላቶቼን የንቀት ንግግር ደምስስ፡፡",
      "10": "ዐመፅና ግፍ የሞላባት ስለሆነች ቀንና ሌሊት ቅጽሮችዋን ይከብባሉ፡፡",
      "11": "ጥፋት በየስፍራው አለ፤ አደባባዮችዋም በግፍና በተንኮል የተሞሉ ናቸው፡፡",
      "12": "የሚዘባበትብኝ ጠላት አይደለም፤ ጠላት ቢሆንማ ኖሮ በታገሥሁ ነበር፡፡ የሚታበይብኝም ባለጋራ አይደለም፤ ባለጋራ ቢሆንማ ኖሮ፤ ከፊቱ በተሰወርሁ ነበር፡፡",
      "13": "ይህን ሁሉ የምታደርግብኝ አንተ ግን፤ ባልንጀራዬ፤ የሥራ ጓደኛዬ፤ የቅርብ ወዳጄ ነህ፡፡",
      "14": "ለአንተ ሚስጢሬን አካፍየሃለሁ፤ በቤተ መቅደስም አምላክን ፤ አብረን አምልከናል፡፡",
      "15": "ጠላቶቼ ያለ ጊዜአቸው ይሙቱ፤ በቤታቸውና በልባቸው ክፋት ስላለ፤ በሕይወት ሳሉ ወደ ሙታን ዓለም ይውረዱ፡፡",
      "16": "እኔ ግን ወደ አምላኬ እጣራለሁ፤ እርሱም ያድነኛል፡፡",
      "17": "ዘወትር ጠዋት፤ እኩለ ቀንና ማታ፤ ችግሬንና ሐዘኔን ለእርሱ አስታውቃለሁ፤ እርሱም ድምፄን ይሰማል፡፡",
      "18": "እጅግ ከበዙ ጠላቶቼ ጋር ከማደርገው ጦርነት በሰላም ይመልሰኛል፡፡",
      "19": "ጠላቶቼ ከክፋት መንገዳቸው ስለማይመለሱና አምላክንም ስለማይፈሩት፤ ዘላለማዊ ገዥ የሆነ አምላክ ጸሎቴን ሰምቶ ያዋርዳቸዋል፡፡",
      "20": "ነባር ጓደኛዬ፤ ወዳጆቹን አጠቃቸው፤ ቃል ኪዳኑንም አፈረሰ፡፡",
      "21": "ንግግሩ ከቅቤ ይልቅ የለዘበ ነው፤ ልቡ ግን በጥላቻ የተሞላ ነው፤ አንደበቱ እንደዘይት የለሰለሰ ነው፤ ነገር ግን እንደ ስለታም ሰይፍ የሚቆርጥ ነው፡፡",
      "22": "ችግርህን ሁሉ ለፈጣሪ አቅርብ፤ እርሱም በክብካቤ ይጠብቅሃል፤ ፈጣሪ ደጋግ ሰዎችን ከቶ ለችግር አሳልፎ አይሰጣቸውም፡፡",
      "23": "አምላክ ሆይ! እነዚያን ነፍሰ ገዳዮችና ከዳተኞች ዕድሜአቸው ግማሽ እንኳ ሳይሞላ ወደ መቃብራቸው ታወርዳቸዋለህ፤ እኔ ግን በአንተ እተማመናለሁ፡፡"
    },
    "Chapter 56": {
      "1": "አምላክ ሆይ! ሰዎች ስለሚያስጨንቁኝና ጠላቶቼም ዘወትር ስለሚያሳድዱኝ ማረኝ፡፡",
      "2": "ባለጋራዎቼ ሁልጊዜ ያጠቁኛል፤ በእኔ ላይ በጠላትነት የተነሡትም እጅግ ብዙ ናቸው፡፡",
      "3": "ሁሉን ቻይ የሆንህ አምላክ ሆይ! ፍርሃት ቢይዘኝ እንኳ በአንተ እተማመናለሁ፡፡",
      "4": "በአምላኬ ስለምታመን አልፈራም፤ ስለ ሰጠኝም ተስፋ አመሰግነዋለሁ፤ በአምላኬ ስለምታመን ከቶ ሰው ምን ሊያደርገኝ ይችላል?",
      "5": "ጠላቶቼ በየቀኑ ችግር ይፈጥሩብኛል፤ ዘወትር እኔን ለመጉዳት ያቅዳሉ፡፡",
      "6": "በሰዋራ ቦታዎች ይሰበሰባሉ፤ ሊገድሉኝም ስለሚፈልጉ፤ እየተከታተሉ የማደርገውን ሁሉ ይመለከታሉ፡፡",
      "7": "አምላክ ሆይ! በክፉ ሥራቸው ቅጣቸው፤ በቁጣህ አረማውያንን አዋርዳቸው፡፡",
      "8": "ሁሉም በመዝገብህ የሰፈረ ስለሆነ ምን ያህል እንደ ተቸገርሁና፤ ምን ያህል እንባ እንደፈሰሰኝም አንተ ታውቃለህ፡፡",
      "9": "እኔ ወደ አንተ በምጣራበት ቀን፤ ጠላቶቼ ወደ ኋላቸው ይመለሳሉ፤ አምላክ ከእኔ ጋር መሆኑንም በዚህ አውቃለሁ፡፡",
      "10": "ይህም ከእኔ ጋር የሆነው አምላክ፤ ቃሉን የማመሰግነውና የማከብረው አምላክ ነው፡፡",
      "11": "በእርሱም ስለምታመን አልፈራም፤ ሰውስ ከቶ ምን ሊያደርገኝ ይችላል?",
      "12": "አምላክ ሆይ! ለአንተ የተሳልሁትን እፈጽማለሁ፤ ምስጋናንም መሥዋዕት አድርጌ አቀርብልሃለሁ፡፡",
      "13": "አንተ ከሞት አድነኸኛል፤ ተሰናክዬ እንዳልወድቅም ረድተኸኛል፤ ስለዚህ በሕያዋን ላይ በሚያበራው ብርሃን በአምላክ ፊት እመላለሳለሁ፡፡"
    },
    "Chapter 57": {
      "1": "አምላክ ሆይ! ሰላምን ለማግኘት አንተን መጠጊያ አድርጌአለሁና ጌታ ሆይ! ማረኝ፤ አስፈሪ ሞገድ እስከሚያልፍ በክንፎችህ ጥላ ሥር መጠጊያ አገኛለሁ፡፡",
      "2": "የሚያስፈልገኝን ሁሉ ወደ ሚሰጠኝ፤ ወደ ልዑል አምላክ እጣራለሁ፡፡",
      "3": "እርሱም ከሰማይ ሰምቶ ያድነኛል፤ የሚያስጨንቁኝንም ያዋርዳቸዋል፤ አምላክ ዘላለማዊ ፍቅሩንና እውነተኛነቱን ያሳየኛል፡፡",
      "4": "ሰው እንደሚበሉ አንበሶች የሆኑ ጠላቶቼ ከብበውኛል፤ ጥርሳቸው እንደ ጦርና እንደ ፍላጻ ነው፤ ምላሳቸው እንደ ተሳለ ሰይፍ ነው፡፡",
      "5": "አምላክ ሆይ! ታላቅነትህን በሰማይ ግለጥ፤ ክብርህንም በምድር ላይ አሳይ፡፡",
      "6": "ጠላቶቼ እኔን ለመያዝ ወጥመድ ዘርግተውብኛል፤ ሁለንተናዬን የሚያጎብጥ ተስፋ መቁረጥ ደረሰብኝ፤ በመንገዴ ጉድጓድ ቆፈሩ፤ ነገር ግን እነርሱ ራሳቸው ገቡበት፡፡",
      "7": "አምላክ ሆይ! በሙሉ ልቤ እተማመናለሁ፤ ሰለዚህ በዝማሬ አመሰግናለሁ፡፡ ነፍሴ ሆይ! ተነሺ! በገናዬና በሰንቆዬም ተነሱ! እኔም በማለዳ እነሳለሁ፡፡",
      "9": "አምላክ ሆይ! በመንግሥታት መካከል አመሰግንሃለሁ፤ በሕዝቦችም መካከል የምስጋና መዝሙር አቀርብልሃለሁ፡፡",
      "10": "ዘላለማዊው ፍቅርህ ከሰማያት በላይ ነው፤ እውነተኛነቱም ከጠፈር በላይ የሚደርስ ነው፡፡",
      "11": "አምላክ ሆይ! ታላቅነትህን ከሰማያት በላይ ግለጥ፤ ክብርህንም በምድር ሁሉ ላይ አሳይ፡፡"
    },
    "Chapter 58": {
      "1": "እናንተ ገዥዎች! ትክክለኛ ፍትሕ ትሰጣላችሁን? በሰዎችስ መካከል ያለ አድልዎ ትፈርዳላችሁን?",
      "2": "ከቶ እንዲህ አድርጋችሁ አታውቁም፤ ይልቁንም ዘወትር የምታስቡት ግፍ ለመሥራት ነው፤ በምድር ላይ የምትፈጽሙትም ሁሉ የዐመፅ ሥራ ነው፡፡",
      "3": "ክፉዎች በሚኖሩበት ዘመን ሁሉ ይሳሳታሉ፤ ከተወለዱበት ቀን አንሥቶ ሐሰት ይናገራሉ፡፡",
      "4": "እነርሱ እንደ እባብ መርዘኞች ናቸው፤ እንደ ደንቆሮ እፉኝትም ጆሮአቸውን ያቀናሉ፡፡",
      "5": "እፉኝት ጆሮውን የሚያቀናው የእባብ አፍዛዦችን ድምፅ፤ ወይም የአስማተኞችን ድግምት ለመስማት ነው፡፡",
      "6": "አምላክ ሆይ! እነዚህን እንደ አንበሳ አስፈሪ የሆኑ ሰዎች ጥርስ ስበር፤ መንጋጋቸውንም አድቅቅ፡፡",
      "7": "ፈስሶ እንደሚያልቅ ውሃ ይጥፉ፤ በመንገድ ላይ እንደበቀለ ሣር ተረጋግጠው ይርገፉ፤",
      "8": "እንደ ተጨፈለቀ ቀንድ አውጣ ይቅለጡ፤ ሞቶ እንደተወለደና ብርሃንን ከቶ እንዳላየ ጭንጋፍ ይሁኑ፡፡",
      "9": "እነርሱ ሳያውቁት በድንገት እንደ አራሙቻ ተነቅለው ይጣላሉ፤ አምላክ በብርቱ ቁጣው ከነሕይወታቸው ይበትናቸዋል፡፡",
      "10": "ኃጢአተኞች ሲቀጡ በማየታቸው ጻድቃን ደስ ይላቸዋል፤ በክፉዎችም ደም ላይ እየተራመዱ ይሄዳሉ፡፡",
      "11": "በዚያን ጊዜ ሰዎች “ጻድቃን የምልካም ሥራቸውን ዋጋ አገኙ፤ በዓለም ላይ የሚፈርድ አምላክ በእርግጥ አለ” ይላሉ፡፡"
    },

    "Chapter 59": {
      "1": "አምላክ ሆይ! ከጠላቶቼ አድነኝ፤ ከሚያጠቁኝም ክፉ ሰዎች እጅ ታደገኝ፡፡",
      "2": "ከነዚያ ክፉ ሰዎች አድነኝ፤ ከነዚያም ነፍሰ ገዳዮች ታደገኝ፡፡",
      "3": "እኔን ለመግደል እንደሚጠባበቁ ተመልከት፤ ጨካኞች ዙሪያዬን ከብበውኛል፤ ይህን ሁሉ የሚያደርጉብኝ ኃጢአት ወይም ስሕተት ስለፈጸምሁ አይደለም፡፡",
      "4": "አምላክ ሆይ! እኔ ምንም በደል ሳይኖርብኝ አድብተው ሊይዙኝ ፈጥነው ይሮጣሉ፡፡",
      "5": "እኔን ለመርዳት ተነሥ! የጭንቀቴንም ብዛት ተመልከት፤ የእስራኤል አምላክ የሆንህ ሁሉን የምትችል አምላክ ሆይ! ተነሥ! አረማውያንንም ገሠጽ፤ ለእነዚህ ክፉዎችና ከዳተኞች ምንም ምሕረት አታድርግ፡፡",
      "6": "እነርሱ በከተማይቱ ውስጥ እንደ ውሻ እየጮኹ ሲልከሰከሱ ውለው ወደ ማታ ይመለሳሉ፡፡",
      "7": "ስድባቸውንና ዛቻቸውን ስማ፤ ምላሳቸው እንደተሳለ ሰይፍ ነው፤ ነገር ግን ማንም የሚሰማቸው አይመስላቸውም፡፡",
      "8": "አምላክ ሆይ! አንተ ግን በእነርሱ ላይ ትስቃለህ፤ በአረማውያንም ላይ ታፌዛለህ፡፡",
      "9": "አምላክ ሆይ! መጠጊያዬ ስለሆንህ በአንተ ኀይል እተማመናለሁ፡፡",
      "10": "አምላኬ ይወደኛል፤ ወደ እኔም ይመጣል፤ የጠላቶቼንም ውርደት ያሳየኛል፡፡",
      "11": "ወገኖቼ የአንተን ተበቃይነት እንዳይረሱ፤ መከታችን የሆንህ አምላክ ሆይ! አትግደላቸው፤ ነገር ግን በኀይልህ በትናቸው፤ አዋርዳቸውም፡፡",
      "12": "ከአንደበታቸው ኃጢአት አይጠፋም፤ ንግግራቸው ሁሉ ኃጢአት የሞላበት ነው፤ እነርሱ ስለሚራገሙና ስለሚዋሹ በትዕቢታቸው ይያዙ፡፡",
      "13": "በቁጣህ አጥፋቸው፤ ፈጽመህም ደምስሳቸው፤ በዚያን ጊዜ አምላክ እስራኤልን እንደሚያስተዳድርና ግዛቱም በምድር ሁሉ እንደተንሰራፋ፤ ሰው ሁሉ ያውቃል፡፡",
      "14": "ጠላቶቼ በከተማይቱ ውስጥ እንደ ውሻ እየጮኹ ሲልከሰከሱ ውለው፤ ወደ ማታ ይመለሳሉ፡፡",
      "15": "እነርሱ ምግብ ለማግኘት እንደሚቅበዘበዙና በቂ ምግብ ካላገኙም እንደሚያጉረመርሙ ውሾች ናቸው፡፡",
      "16": "እኔ ግን ስለ ኀያልነትህ ክብር እዘምራለሁ፤ ዘወትር በማለዳ ስለ ዘላለማዊው ፍቅርህ እቀኛለሁ፤ ምክንያቱም መጠጊያዬና በመከራም ቀን መጠለያ ሆነኸኛል፡፡",
      "17": "ብርታቴ የሆንህ አምላክ ሆይ! የምስጋና መዝሙር አቀርብልሃለሁ፤ አንተ የምትወድደኝ መጠጊያዬ ነህ፡፡"
    },
    "Chapter 60": {
      "1": "አምላክ ሆይ! እስከ አሁን ጣልኸን፤ አዋረድኸንም፤ እስከ አሁን ተቆጣኸን፤ አሁን ግን ፊትህን ወደ እኛ መልስ፡፡",
      "2": "ምድርን በማንቀጥቀጥ ሰነጣጠቅሃት፤ ከመፈራረስዋ በፊት ጠግናት፡፡",
      "3": "ሕዝብህን በመከራ እጅግ አስጨነቅህ፤ የወይን ጠጅ ጠጥቶ እንደ ሰከረ ሰው እንድንገዳገድ አደረግኸን፡፡",
      "4": "ከጠላት መሣሪያ ማምለጥ እንዲችሉ፤ የሚፈሩህ አይተው የሚጠነቀቁበትን ምልክት ሰጠሃቸው፡፡",
      "5": "የምትወድደው ሕዝብህ ከጉዳት እንዲድን በኀይልህ ታደገን፤ ጸሎታችንን ስማ፡፡",
      "6": "አምላክ በመቅደሱ ሆኖ እንዲህ አለ፤ “ድል አድርጌ ሴኬምን እሸነሽናለሁ፤ የሱኮትንም ሸለቆ ለሕዝቤ አከፋፍላለሁ፡፡",
      "7": "ገለዓድና ምናሴ የእኔ ናቸው፤ ኤፍሬም የራሴ መከላከያ ቁር ነው፤ ይሁዳም በትረ መንግሥቴ ነው፡፡",
      "8": "ሞአብ መታጠቢያዬ ነው፤ ኤዶም የእኔ መሆኑን ለማረጋገጥ ጫማዬን አኖርበታለሁ፤ ፍልስጥኤማውያንም ስለሚገዙልኝ ደስ ያለኛል፡፡”",
      "9": "አምላክ ሆይ! ወደተመሸገችው ከተማ ማን ይወስደኛል? እስከ ኤዶም ማን ይመራኛል?",
      "10": "አምላክ ሆይ! አንተ ጠለኸናል፤ ከሠራዊታችንም ጋር ወደ ጦር ሜዳ መውጣት ትተሃል፡፡",
      "11": "የሰው ዕርዳታ ከንቱ ነው፡፡ ስለዚህ ጠላቶቻችን ድል እንድናደርግ አንተው እርዳን፡፡",
      "12": "አምላካችን ከእኛ ጋር ከሆነ እናሸንፋለን! እርሱ ጠላቶቻችንን ያዋርዳቸዋል፡፡"
    },
    "Chapter 61": {
      "1": "አምላክ ሆይ! ጩኸቴን አድምጥ፤ ጸሎቴንም ስማ፡፡",
      "2": "ከአገሬ ወጥቼ በሩቅ ስፍራ፤ ተስፋ በሚያስቆርጥ ሁኔታ ላይ ስለምገኝ፤ ወደ አንተ እጣራለሁ፤ ስለዚህ ሰላም ወደማገኝበት አምባ ውሰደኝ፡፡",
      "3": "አንተ ጠባቂዬና ከጠላቶቼ የምከላከልብህ ብርቱ መጠጊያዬ ነህ፡፡",
      "4": "በሕይወቴ ዘመን ሁሉ በቤትህ እንድኖርና በክንፎችህም ጥላ ሥር መጠለያ እንዳገኝ ፍቀድልኝ፡፡",
      "5": "አምላክ ሆይ! ስእለቴን ሰማህ፤ አንተን ለሚፈሩ ሰዎች ያዘጋጀኸውን በረከት ለእኔም ሰጠኸኝ፡፡",
      "6": "በንጉሡ ዕድሜ ላይ ብዙ ዓመታት ጨምርለት፤ ለብዙ ዘመንም እንዲኖር አድርገው፡፡",
      "7": "አምላክ ሆይ! በፊትህ ለዘላለም እንዲነግሥ አድርገው፤ በዘላለማዊው ፍቅርህና በእውነተኛነትህ ጠብቀው፡፡",
      "8": "ለአንተ የተሳልሁትን በየቀኑ በማቅረብ ዘወትር የምስጋና መዝሙር እዘምርልሃለሁ፡፡"
    },
    "Chapter 62": {
      "1": "የሚያድነኝ እርሱ ብቻ ስለሆነ፤ አምላክን በትዕግሥት እጠባበቃለሁ፡፡",
      "2": "ያለ እርሱ የሚጠብቀኝና የሚያድነኝ የለም፤ መከላከያዬም እርሱ ስለሆነ ከቶ አልናወጥም፡፡",
      "3": "እንደ ዘመመ ግድግዳና እንደ ወደቀ ቅጽር አቅም ያነሰውን ሰው፤ እስከ መቼ ስታጠቁት ትኖራላችሁ?",
      "4": "እናንተ የምትፈልጉት ክብሩን ለመሻር ስለሆነ፤ በእርሱ ላይ ሐሰት መናገርን ትወድዳላችሁ፤ በአፋችሁ ትመርቁታላችሁ፤ በልባችሁ ግን ትረግሙታላችሁ፡፡",
      "5": "እኔ በአምላክ ላይ ብቻ እደገፋለሁ፤ የመዳን ተስፋዬንም በእርሱ ላይ አደርጋለሁ፡፡",
      "6": "ከእርሱ በቀር የሚጠብቀኝና የሚያድነኝ የለም፤ መከላከያዬም እርሱ ስለሆነ ከቶ አልናወጥም፡፡",
      "7": "ደኅንነቴና ክብሬ የተገኘው ከእስራኤል አምላክ ነው፤ እርሱ ብርቱ ጠባቂዬና መከታዬ ነው፡፡",
      "8": "ሕዝቦች ሆይ! ዘወትር በእስራኤል አምላክ ታመኑ፤ እርሱ መተጊያችን ስለሆነ ችግራችሁን ሁሉ ለእርሱ ንገሩት፡፡",
      "9": "ሰዎች ሁሉ ተንኖ እንደሚጠፋ ትንፋሽ ናቸው፤ ታናናሾችም ሆኑ ታላላቆች፤ ሁሉም ከንቱ ናቸው፤ በሚዛን ቢመዘኑ ምንም ክብደት የላቸውም፤ ከትንፋሽ እንኳ የቀለሉ ናቸው፡፡",
      "10": "በብዝበዛ አትመኩ፤ በቀመችሁትም ነገር ለመክበር ተስፋ አታድርጉ፤ ሀብታችሁ ቢበዛ እንኳ በእርሱ አትተማመኑ፡፡",
      "11": "የእስራኤል አምላክ “ኀይል የእኔ ነው!” ብሎ ሲናገር፤ ብዙ ጊዜ ሰምቻለሁ፡፡",
      "12": "ፍቅሩም የማያቋርጥ መሆኑን ዐውቃለሁ፤ አምላክ ሆይ! አንተ ራስህ ለእያንዳንዱ እንደ ሥራው መጠን ዋጋውን ተከፍለዋለህ፡፡"
    },
    "Chapter 63": {
      "1": "አምላክ ሆይ! አንተ አምላኬ ነህ፤ አንተን ለማግኘት በብርቱ እናፍቃለሁ፤ ሁለንተናዬ አንተን ይመኛል፤ ውሃ በማጣት ደርቆ እንደተሰነጣጠቀ መሬት ነፍሴ አንተን ተጠማች፡፡",
      "2": "በመቅደስህ ውስጥ እንዳይህ ፍቀድልኝ፤ ኀይህንና ክብርህንም አሳየኝ፡፡",
      "3": "ዘላለማዊው ፍቅርህ ከሕይወት እንኳ የሚሻል ስለሆነ አመሰግንሃለሁ፡፡",
      "4": "በሕይወቴ ዘመን ሁሉ አመሰግንሃለሁ፤ ለጸሎትም እጆቼን ወደ አንተ እዘረጋለሁ፡፡",
      "5": "ሰው መልካም ምግብ በልቶ እንደሚጠግብ ነፍሴ በአንተ ትረካለች፤ ስለዚህ የምስጋና መዝሙር በደስታ እዘምርልሃለሁ፡፡",
      "6": "በመኝታዬም ሆኜ አስታውስሃለሁ፤ ሌሊቱንም ሁሉ የአንተን ነገር አስባለሁ፡፡",
      "7": "አንተ ረዳት ስለሆንኸኝ በክንፎችህ ሥር ተጠልዬ፤ በደስታ እዘምራለሁ፡፡",
      "8": "ወደ አንተ እጠጋለሁ፤ ቀኝ እጅህም በሰላም ይጠብቀኛል፡፡",
      "9": "እኔን ለመግደል የሚፈልጉ ሁሉ፤ ወደ ሙታን ዓለም ይወርዳሉ፡፡",
      "10": "በሰይፍ ይገደላሉ፤ ሬሳቸውንም ቀበሮዎች ይበሉታል፡፡",
      "11": "አምላክ ድልን ስለሚያጎናጽፈው ንጉሡ ደስ ይለዋል፤ በአምላክ ስም ቃል ኪዳን የሚገቡ ሁሉ፤ አምላክን ያመሰግናሉ፤ የሐሰተኞች አንደበት ግን ይዘጋል፡፡"
    },
    "Chapter 64": {
      "1": "አምለክ ሆይ! ተጨንቄአለሁና ጸሎቴን ስማኝ፤ ጠላቶቼን ፈርቻቸዋለሁና ሕይወቴን አድን፡፡",
      "2": "ተሰብስበው በመጮኽ፤ ክፉ ሥራ ከሚያደርጉ፤ ከጨካኞች ሤራ ሰውረኝ፡፡",
      "3": "እነርሱ ምላሳቸውን እንደ ሰይፍ ይስላሉ፤ እጅግ የከፋ ቃላትን እንደ ፍላጻ አነጣጥረው ይወረውራሉ፡፡",
      "4": "የሐሰት ወሬን በንጹሕ ሰው ላይ ያሰራጫሉ፤ የመልካም ሰዎችንም ስም በሐሜት ያጠፋሉ፡፡",
      "5": "ክፉ ሤራ ለማቀነባበር እርስ በርሳቸው ይመካከራሉ፤ ወጥመዳቸውንም የት እንደሚዘረጉ ያቅዳሉ፤ ይህን ሁሉ ሲያደርጉ “ማንም ሊያየን አይችልም!” ይላሉ፡፡ የዐመፅ ዕቅድ ካወጡ በኋላ “እንግዲህ ፍጹም የሆነ የዐመፅ ዕቅድ አውጥተናል” ይላሉ፡፡ ይህም የሰው ልብና የሰው አእምሮ በተንኮል የተሞላ መሆኑን ያሳያል፡፡",
      "7": "አምላክ ግን ፍላጻዎችን ወደ እነርሱ ይወረውራል፤ እነርሱም በድንገት ይቆስላሉ፡፡",
      "8": "በእብሪት ንግግራቸው ምክንያት ያጠፋቸዋል፤ የሚያዩአቸው ሁሉ በመገረም ራሳቸውን ይነቀንቃሉ፡፡",
      "9": "ሁሉም ይፈራሉ፤ አምላክ ስላደረገው ነገር ያሰላስላሉ፤ ስለ ሥራውም ሁሉ ያወራሉ፡፡",
      "10": "አምላክ ስላደረገው ድንቅ ነገር ደጋግ ሰዎች ሁሉ ደስ ይላቸዋል፤ በእርሱም ሰላም ያገኛሉ፤ ልበ ቅኖችም ያመሰግኑታል፡፡"
    },

    "Chapter 65": {
      "1": "አምላክ ሆይ! በጽዮን ሆነን እንተን ማመስገን፤ ለአንተ የተሳልነውንም መስጠት ይገባናል፡፡",
      "2": "አንተ የሰዎችን ጸሎት ስለምትሰማ ሰዎች ሁሉ ወደ አንተ ይመጣሉ፡፡",
      "3": "ኃጢአት በላያችን በርትቶብን ነበር፤ አንተ ግን በደላችንን ሁሉ ይቅር አልክልን፡፡",
      "4": "አንተ የመረጥሃቸውና በተቀደሰ አደባባይህ እንዲኖሩ ወደ ራስህ ያቀረብሃቸው፤ ደስ ይበላቸው፤ እኛም ከቤትህ በሚገኘው መልካም ነገርና ከመቅደስህ በሚገኘው በረከት እንረካለን፡፡",
      "5": "ጸሎታችንን ሰምተህ ድልን ታጎናጽፈናለህ፤ እኛም ለማዳን ብዙ ድንቅ ነገሮችን ታደርጋለህ፤ ሩቅ ከሆነው በሕር ማዶ ያሉት ሳይቀሩ የዓለም ሕዝቦች ሁሉ በአንተ ይታመናሉ፡፡",
      "6": "ተራራዎችነ በየስፍራቸው አጽንተህ በማኖርህ ብርቱ ኀይልህን አሳይተሃል፡፡",
      "7": "ከባሕሩ መናወጥ የተነሣ የሚያስገመግመውን የማዕበል ድምፅ ጸጥ ታደርጋለህ፤ የሕዝቦችንም የድንፋታ ድምፅ ዝም ታሰኛለህ፡፡",
      "8": "ስላደረግሃቸው ተአምራት፤ ዓለም በሙሉ በፍርሃት ይጨነቃል፡፡ በአንተ ድንቅ ሥራ ምክንያት፤ ከምድር ዳርቻ እስከ ምድር ዳርቻ የእልልታ ድምፅ ይሰማል፡፡",
      "9": "ዝናምን በማዝነም ምድርን ትጎበኛለህ፤ ፍሬያማ በማድረግ ታበለጽጋታለህ፤ ምንጮች በውሃ ትሞላለህ፤ ለምድርም ሰብልን ትሰጣለህ፡፡ ይህንንም የምታደርገው እንዲህ ነው፤",
      "10": "ለታረሱ ማሳዎች በቂ ዝናም ትሰጣለህ፤ በዝናም ውሃም ታረሰርሳቸዋለህ፤ ዐፈሩንም በካፊያ ታለሰልሳለህ፤ ቡቃያዎችም በቅለው እንዲያድጉ ታደርጋለህ፡፡",
      "11": "በአንተ ቸርነት የሚገኘው መከር እንዴት ብዙ ነው! አንተ በምትገኝበት ስፍራ ሁሉ ጥጋብ ነው፡፡",
      "12": "የግጦሽ ስፍራዎች በመንጋ የተሞሉ ይሆናሉ፤ ተራራዎችም ደስታን እንደልብስ ይለብሳሉ፡፡",
      "13": "መስኮች የብዙ በጎች መሠማሪያ ይሆናሉ፤ ሸለቆዎች በሰብል ይሸፈናሉ፤ ሁሉም ደስ ብሎአቸው፤ በእልልታ ይዘምራሉ፡፡"
    },
    "Chapter 66": {
      "1": "ሕዝቦች ሁሉ ድምፃችሁን ከፍ አድርጋችሁ፤ በእልልታ አምላክን አመስግኑ፡፡",
      "2": "ስሙን በማክበር ዘምሩ፤ ውዳሴና ምስጋናም አቅርቡለት፡፡",
      "3": "እንዲህም በሉት፤ “ሥራህ እንዴት ድንቅ ነው! ኀይልህ እጅግ ታላቅ በመሆኑ ጠላቶችህ በፍርሃት በፊትህ ይንበረከካሉ፡፡",
      "4": "በምድር ያሉ ሁሉ ይሰግዱልሃል፤ የምስጋናም መዝሙር ያቀርቡልሃል፤ ስምህንም በማክበር ይዘምራሉ፡፡”",
      "5": "አምላክ ያደረገውን ሁሉ ኑ እዩ፤ እርሱ ለሰው ልጆች ድንቅ ሥራ ሠርቶአል፡፡",
      "6": "እርሱ ባሕሩን ወደ ደረቅ መሬት ለውጦአል፤ የቀድሞ አባቶቻችን ወንዙን በእግር ተሻግረዋል፤ እኛም እርሱ በደረገው ነገር ደስ ብሎናል፡፡",
      "7": "በኀይሉ ለዘላለም ይገዛል፤ በዐይኑም ምግሥታትን አትኩሮ ያያል፤ ስለዚህ ዐመፀኞች በእርሱ ላይ ባይነሡ ይሻላቸዋል፡፡",
      "8": "መንግሥታት ሁሉ አምላካችንን አክብሩ፤ ድምፃችሁን ከፍ አድርጋችሁ ለእርሱ ምስጋና አቅርቡ፡፡",
      "9": "እርሱ በሕይወት ጠብቆናል፤ እንድንወድቅም አላደረገም፡፡",
      "10": "አምላክ ሆይ! ብር በእሳት ተፈትኖ እንደሚጠራ ፈተንኸን፡፡",
      "11": "ጠላቶቻችን በግፍ እንዲረግጡን አደረግህ፤ በትከሻችንም ላይ ከባድ ሸክም አኖርህ፡፡",
      "12": "ጠላቶቻችን በግፍ እንዲረግጡን አደረግህ፤ በእሳትና በጎርፍ መካከል አለፍን፤ አኑን ግን በሰላም ወደምንኖርበት ስፍራ አመጣኸን፡፡",
      "13": "የሚቃጠል መሥዋዕት ይዤ ወደ ቤትህ እገባለሁ፤ ስእለቴንም አቀርባለሁ፡፡",
      "14": "መከራ በደረሰብኝ ጊዜ፤ “ለአንተ እሰጣለሁ” ያልሁትን ስእለት አቀርብልሃለሁ፡፡",
      "15": "የሚቃጠሉትን በጎች በመሠዊያህ ላይ አቀርባለሁ፤ ኮርማዎችንና ፍየሎችንም እሠዋልሃለሁ፤ የመሥዋዕቱም ጡስ እስከ ሰማይ ይደርሳል፡፡",
      "16": "አምላክ ያደረገልኝን ሁሉ እንድነግራችሁ፤ አምላክን የምትፈሩ ሁሉ ኑ ስሙ፡፡",
      "17": "ድምፄን ከፍ አድርጌ ወደ እርሱ ጸለይሁ፤ ምስጋናም አቀረብሁለት፡፡",
      "18": "ኃጢአቴን ሳልናዘዝ በልቤ ሰውሬ ቢሆን ኖሮ፤ አምላክ ጸሎቴን ባልሰማም ነበር፡፡",
      "19": "አሁን ግን በእርግጥ አምላክ ሰምቶኛል፤ የልመናዬንም ጩኸት አድምጦአል፡፡",
      "20": "ጸሎቴን ስላልናቀና ዘላለማዊ ፍቅሩን ስላልነፈገኝ፤ አምላክ የተመሰገነ ይሁን፡፡"
    },
    "Chapter 67": {
      "1": "አምላክ ይማረን ይባርከንም፤ የፊቱ ብርሀን በላያችን ይብራ፡፡",
      "2": "ዓለም በሙሉ የአንተን አሳብ ያወቅ፤ ሕዝቦችም የአዳኝነትህን ኀይል ይገንዘቡ፡፡",
      "3": "አምላክ ሆይ! ሕዝቦች ያመስግኑህ፤ ሕዝቦች ሁሉ ያወድሱህ፡፡",
      "4": "ለሕዝቦች በቅንነት ስለምትፈርድና የዓለምን መንግሥታት ሁሉ ስለምትመራ፤ መንግሥታት ደስ ይበላቸው፤ በሐሤትም እልል ይበሉ፡፡",
      "5": "አምላክ ሆይ! ሕዝቦች ያመስግኑህ፤ ሕዝቦች ሁሉ ያወድሱህ፡፡",
      "6": "በዚያን ጊዜ ምድር ብዙ ፍሬ ትሰጣለች፤ አምላካችን ይባርከናል፡፡",
      "7": "አምላክ ስንባርክም፤ በየስፍራው ያሉ ሰዎች ሁሉ ይፈሩታል፡፡"
    },
    "Chapter 68": {
      "1": "አምላክ ይነሣል፤ ጠላቶቹንም ይበትናል፤ የሚጠሉትም ሁሉ ተሸንፈው ከፊቱ ይሸሻሉ፡፡",
      "2": "በኖ እንደሚያልቅ ጢስ ይሆናሉ፤ ሰም ወደ እሳት ሲቀርብ እንደሚቀልጥ ክፉዎችም ከአምላክ ፊት ይጠፋሉ፡፡",
      "3": "ደጋግ ሰዎች ግን ደስ ይላቸዋል፤ በፊቱም ሐሴት ያደርጋሉ፤ ከደስታቸውም ብዛት የተነሣ “እልል!” ይላሉ፡፡",
      "4": "ለአምላክ ዘምሩ፤ ለስሙም የምስጋና መዝሙር አቅርቡ፤ በደመናዎች ላይ ለሚጓዘው መንገድ አዘጋጁ፤ ስሙ ያህዌ ነው፤ በፊቱ ደስ ይበላችሁ፡፡",
      "5": "በተቀደሰ መኖሪያው ያለ አምላክ፤ አባት ለሌላቸው ልጆች አባት ነው፤ ባሎቻቸው ለሞቱባቸውም ሴቶች ጠባቂ ነው፡፡",
      "6": "መጠጊያ ላጡ ብቸኞች የሚኖሩበትን ቤት ይሰጣቸዋል፤ እስረኞች ነፃ ወጥተው በደስታ እንዲኖሩ ያደርጋቸዋል፤ ዐመፀኞች ግን ሰው ሊኖርበት በማይችል በሚያቃጥል በረሓ በብቸኝነት ይኖራሉ፡፡",
      "7": "አምላክ ሆይ! ሕዝብህን በመራህ ጊዜ፤ በበረሓም አብረሃቸው በተጓዝህ ጊዜ፤",
      "8": "የሲና አምላክ በመምጣቱ፤ የእስራኤል አምላክ በመገለጡ፤ ምድር ተናወጠች፤ ሰማይም ዝናምን አዘነመ፡፡",
      "9": "ብዙ ዝናም እንዲዘንም አደረግህ፤ ያረጀውን መሬትህነ አደስህ፤",
      "10": "ሕዝቦችህም መኖሪያቸውን በዚያ አደረጉ፤ በቸርነትህም ለድኾች የሚያስፈልጋቸውን ሁሉ አዘጋጀህላቸው፡፡",
      "11": "አምላክ ትእዛዝ ሰጠ፤ ብዙ ሴቶችም ዜናውን አሰራጩ፤",
      "12": "እንዲህመ አሉ፤ “ነገሥታት ከነሠራዊታቸው ወደ ኋላቸው ሸሹ! በቤት የቀሩ ሴቶችም ምርኮን ተካፈሉ፤",
      "13": "ከምርኮውም መካከል፤ በብር የተቀቡና ክንፎቻቸውም ከሚያንጸባርቅ ከጥሩ ወርቅ የተሠሩ የርግብ ምስሎች ይገኙባቸዋል፡፡ ታዲያ በጦርነት ቀን አንዳንዶቻችሁ በበጎች በረት ውስጥ ለምን ተደበቃችሁ?",
      "14": "ሁሉን የሚችል አምላክ ነገሥታትን በበታተነ ጊዜ፤ በረዶ በጻልሞን ተራራዎች ላይ እንዲዘንም አደረገ፡፡",
      "15": "ብዙ ጫፎች ያሉት የባሳን ተራራ፤ እንዴት ትልቅና ግርማ ያለው ነው!",
      "16": "ታዲያ የሰልሞን ተራራ በታላላቅ ጫፎቹ ተመክቶ፤ አምላክ መኖሪያው ለማድረግ የመረጠውን ተራራ ስለምን በንቀት ይመለከታል? በዚያ እኮ አምላክ ለዘላለም ይኖርበታል፡፡",
      "17": "አምላክ በብዙ ሺ ከሚቆጠሩት ታላላቅ ሠረገላዎች ጋር ከሲና ወደ ተቀደሰው ስፍራ ይመጣል፡፡",
      "18": "ብዙ ምርኮ ከማረከም በኋላ ወደ ከፍታዎች ይወጣል፤ ዐመፀኞች እንኳ ሳይቀሩ፤ ሰዎች ሁሉ መባ ያመጡለታል፤ የእስራኤል አምላክም በዚያ ይኖራል፡፡",
      "19": "ሸክማችንን በየቀኑ የሚያቀልልንና እኛን የሚያድን አምላክ የተመሰገነ ይሁን፡፡",
      "20": "አምላካችን የሚያድን አምላክ ነው፤ ከሞት የሚታደገን አምላክ ያህዌ ነው፡፡",
      "21": "በእርግጥ አምላክ የጠላቶቹን ራስ ይቀጠቅጣል፤ በኃጢአት የጸኑትንም ሰዎች አናት ይሰባብራል፡፡",
      "22": "አምላክ እንዲህ ይላል፤ “ጠላቶችህን ከባሳንና ከጥልቅ ባሕር መልሼ አመጣቸዋለሁ፡፡",
      "23": "አንተም ደማቸውን ረግጠህ ታልፋለህ፤ ውሾችህም እስከሚጠግቡ ደም ይልሳሉ፡፡”",
      "24": "አምላክ ሆይ! የድል አድራጊነትህ ሰልፍ በሁሉም ይታያል፤ የእኔ ንጉሥ የሆነው አምላክ በክብር አጀብ ወደ መቅደሱ ሲገባ ይታያል፡፡",
      "25": "ዘማሪዎች ከፊት፤ ሙዚቀኞች ከኋላ፤ አታሞ የሚመቱ ልጃገረዶች ከመካከል፤ ሆነው ይታያሉ፡፡",
      "26": "እነርሱም “በሕዝቡ ጉባኤ መካከል አምላክን አመስግኑ፤ የእስራኤል ተወላጆች የሆናችሁ ሁሉ አምላክን አመስግኑ” ይላሉ፡፡",
      "27": "በመጀመሪያ ከሁሉ ታናሽ የሆነው የብንያም ነገድ ታየ፤ ቀጥሎም የይሁዳ መሪዎች ከነጭፍሮቻቸው ታዩ፡፡ በመጨረሻም የዛብሎንና የንፍታሌም መሪዎች ተከተሉ፡፡",
      "28": "አምላክ ሆይ! ኀይልህን ግለጥ! ከዚህ በፊት እኛን ያዳንህበትን ብርታትህን አሳይ!",
      "29": "በዚህ ዐይነት በኢየሩሳሌም ስላለው መቅደስህ ነገሥታት መባን ያመጡልሃል፡፡",
      "30": "እንደ አውሬ በሸንበቆዎች ውስጥ የምትኖረውን ግብጽን ገሥጻት! ኮርማዎችና ጥጃዎች የመሳሰሉትን መንግሥታትን ገሥጻቸው! ሁሉም ተንበርክከው ብራቸውን እስኪያቀርቡልህ ድረስ ገሥጻቸው! ጦርነት ማድረግ የሚፈልጉትንም ሕዝቦች በትናቸው!",
      "31": "የሰላም መልክተኞች ከግብጽ ይመጣሉ፤ ኢትዮጵያም ፈጥና እጆችዋን ወደ ፈጣሪ ትዘረጋለች፡፡",
      "32": "የዓለም መንግሥታት ሁሉ ለአምላክ ዘምሩ፤ ለፈጣሪ የምስጋና መዝሙር አቅርቡ፡፡",
      "33": "ከሰማያት በላይ ወዳለው ሰማይ ለሚመጣው ዘምሩ፤ በሚያስገመግም ብርቱ ድምፅ ሲናገርም አድምጡት፡፡",
      "34": "የአምላክን ኀይል አውጁ፤ ምክንያቱም ግርማው በእስራኤል፤ ኀይሉም በሰማይ ላይ ነው፡፡",
      "35": "የእስራኤል አምላክ የሆነ ያህዌ ከመቅደሱ በሚገለጥበት ጊዜ እጅግ ያስፈራል፤ እርሱ ለሕዝቡ ብርታትንና ኀይልን ይሰጣል፡፡ የእስራኤል አምላክ የተመሰገነ ይሁን!"
    },
    "Chapter 69": {
      "1": "የውሃ ሙላት እስከ አንገቴ ስለደረሰ፤ አምላክ ሆይ! አድነኝ፤",
      "2": "መቆሚያ ስፍራ ስላጣሁ በጥልቅ ረግረግ ውስጥ ለመስጠም ተቃርቤአለሁ፤ በጥልቅ ውሃ ውስጥ እገኛለሁ፤ ማዕበልም ሊያሰጥመኝ ተቃርቦአል፡፡",
      "3": "ዕርዳታ ለማግኘት ወደ አንተ ከመጮኼ ብዛት የተነሣ ደከምሁ፤ ጉሮሮዬም ቆሰለ፤ አንተን በመጠባበቅ ዐይኖቼ ፈዘዙ፡፡",
      "4": "ያለ ምክንያት የሚጠሉኝ ከራሴ ጠጉር ይልቅ በዝተዋል፤ ጠላቶቼ በእኔ ላይ ሐሰት ይናገራሉ፤ ብርቱዎች ስለሆኑም ሊገድሉኝ ይፈልጋሉ፤ ያልሰረቅሁትነ ነገር እንድከፍል ያስገድዱኛል፡፡",
      "5": "አምላክ ሆይ! ኃጢአቴ ከአንተ የተሰወረ አይደለም፤ ምን ያህል አስነዋሪ እንደሆንሁም አንተ ታውቃለህ፡፡",
      "6": "የሠራዊት ጌታ የሆንህ አምላክ ሆይ! በአንተ በሚታመኑት ላይ ሐፍረት እንዳላመጣባቸው ጠብቀኝ፤ የእስራኤል አምላክ ሆይ! አንተን የሚያገለግሉ ሁሉ በእኔ ምክንያት ውርደት እንዳይደርስባቸው ጠብቀኝ፡፡",
      "7": "አንተን በማገልገል ብዙ ስድብ ደርሶብኛል፤ ሐፍረትም ፊቴን ሸፍኖታል፡፡",
      "8": "በወንድሞቼ መካከል እንደ እንግዳ ተቆጠርሁ፤ በቤተሰቤም መካከል እንደ ባይተዋር ሆንሁ፡፡",
      "9": "ለቤትህ ያለኝ መንፈሳዊ ቅንአት በውስጤ እንደ እሳት ይነድዳል፤ በአንተ ላይ የተሰነዘረው ስድብ በእኔ ላይ ዐረፈ፡፡",
      "10": "ሰውነቴን በጾም ሳዋርድ ሰዎች ይሰድቡኛል፡፡",
      "11": "የሐዘን ልብስ ስለብስ እየተዘባበቱ ይስቁብኛል፡፡",
      "12": "በየመንገዱ የሚያወሩት ስለ እኔ ነው፤ ሰካራሞች በዘፈን ይሰድቡኛል፡፡",
      "13": "አምላክ ሆይ! እኔ ግን ወደ አንተ እጸልያለሁ፤ አምላክ ሆይ! ለማዳን የሰጠኸውን ተስፋ የምትፈጽም ስለሆንህ፤ አንተ በመረጥኸው ጊዜ የጸሎቴን መልስ ስጠኝ፤ ስለ ታላቁ ፍቅርህም ስማኝ፡፡",
      "14": "በረግረግ ውስጥ ከመስጠም አድነኝ፤ ከጠላቶቼም ጠብቀኝ፤ በጥልቅ ውሃም ከመስጠም ሰውረኝ፡፡",
      "15": "ጎርፍ እንዳይወስደኝ፤ ጥልቅ ባሕር እንዳያሰጥመኝ፤ መቃብር እንዳይውጠኝ ጠብቀኝ፡፡",
      "16": "አምላክ ሆይ! ቸርነት በተሞላበት ፍቅርህ ጸሎቴን ስማ፤ በታላቁ ምሕረትህ ወደ እኔ ተመለስ፡፡",
      "17": "ከእኔ ከአገልጋይህ አትሰወር፤ በከባድ ጭንቅ ላይ ስለሆንሁ፤ ፈጥነህ ስማኝ፡፡",
      "18": "ወደ እኔ ቀርበህ አድነኝ፤ ከጠላቶቼም ተቤዠኝ፡፡",
      "19": "ምን ያህል እንደምሰደብ አንተ ታውቃለህ፤ ምን ያህል እንደተዋረድሁና ክብሬም እንደተቀነሰ ታስተውላለህ፤ እነሆ ጠላቶቼ ሁሉ በፊትህ ናቸው፡፡",
      "20": "ስድብ ልቤን ስለሰበረው ተስፋ ቆረጥሁ፤ የሚያስተዛዝነኝም ሰው ፈለግሁ፤ ነገር ግን ማንም አልነበረም፤ የሚያጽናናኝ ሰው ፈለግሁ፤ ነገር ግን ማንም አልተገኘም፡፡",
      "21": "በምግቤ ውስጥ መራራ ነገር ቀላቀሉ፤ በጠማኝም ጊዜ በውሃ ፈንታ ሆምጣጤ ሰጡኝ፡፡",
      "22": "በፊታቸው የተዘረጋው �ማእድ ወጥመድ ይሁንባቸው፤ በአምልኮ ጊዜ የሚመገቡት ምግብ የመውደቂያቸውና የመጥፊያቸው ምክንያት ይሁን፡፡",
      "23": "ዐይናቸው እንዳያይ ይጨልም፤ ወገባቸው ሁልጊዜ ይንቀጥቀጥ፡፡",
      "24": "ቁጣህን በላያቸው አፍስስ፤ የመዓትህም መቅሠፍት ይደረስባቸው፡፡",
      "25": "መኖሪያቸው ወና ይሁን፤ በቤታቸው ውስጥ አንድም �ሰው በሕይወት አይኑር፡፡",
      "26": "አንተ የቀጣሃቸውን ሰዎች ያሳድዳሉ፤ አንተ ስላቆሰልሃቸውም ሰውች መከራ ያወራሉ፡፡",
      "27": "ኃጢአታቸውን ሁሉ መዝግበህ ያዝ፤ የደህንነትህም ተካፋዮች አይሁኑ፡፡",
      "28": "ስሞቻቸው ከሕያዋን መዝገብ ይደምሰሱ፤ ከደጋግ ሰዎችም ጋር አይቆጠሩ፡፡",
      "29": "እኔ ግን በሥቃይና ተስፋ በመቁረጥ ላይ ስለምገኝ፤ አምላክ ሆይ! አንሣኝ፤ አድነኝም፡፡",
      "30": "አምላክን በመዝሙር አመሰግነዋለሁ፤ በምስጋናም መዝሙር ታላቅነቱን እገልጣለሁ፡፡",
      "31": "ይህም እንስሳትን ከመሠዋት ይልቅ አምላክን ያስደስተዋል፤ ቀንድና ጥፍር ያበቀለ ትልቅ ኮርማ ከመሠዋት ይልቅ ያረካዋል፡፡",
      "32": "የተጨቆኑ ሰዎች ይህን ባዩ ጊዜ ደስ ይላቸዋል፤ አምላክን የሚያገለግሉም ይበረታሉ፡፡",
      "33": "አምላክ የችግረኞችን ጩኸት ይሰማል፤ በእስር ቤት ያሉትን ወገኖቹንም ችላ አይላቸውም፡፡",
      "34": "ሰማይና ምድር፤ ባሕሮችና በውስጣቸው የሚኖሩ ተንቀሳቃሽ ፍጥረቶች ሁሉ፤ አምላክን ያመስግኑት፡፡",
      "35": "እርሱ ጽዮንን ያድናል፤ የይሁዳንም ከተሞች ያድሳል፤ ሕዝቡም በዚያ ይኖራሉ፤ ምድሪቱንም የራሳቸው ያደርጋሉ፡፡",
      "36": "የአገልጋዮቹም ዘሮች ይወርሱአታል፤ እርሱን የሚወዱ ሁሉ እዚያ ይኖራሉ፡፡"
    },
    "Chapter 70": {
      "1": "አምላክ ሆይ! አድነኝ፤ አምላክ ሆይ! ፈጥነህ እርዳኝ፡፡",
      "2": "ሊገድሉኝ የሚፈልጉ ሁሉ ይፈሩ፤ ይታወኩም፤ በእኔ መቸገር ደስ የሚላቸው ሁሉ፤ ወደ ኋላቸው ይመለሱ፤ ይዋረዱም፡፡",
      "3": "እሰይ፤ እሰይ እያሉ የሚያፌዙብኝ ሁሉ ተሸንፈው ይፈሩ፡፡",
      "4": "ወደ አንተ የሚመጡ ሁሉ ደስ ይበላቸው፤ ሐሴትም ያደርጉ፤ አንተ ስላዳንሃቸው የሚወዱህ ሁሉ ዘወትር “ክብር ለአምላክ ይሁን” ይበሉ፡፡",
      "5": "እኔ ጎስቋላና ምስኪን ነኝ፤ አምላክ ሆይ! ፈጥነህ ወደ እኔ ና! አምላክ ሆይ! አንተ ረዳቴና አዳኜ አንተ ስለሆንህ እኔን ለመርዳት ፈጥነህ ድረስልኝ፡፡"
    },
    "Chapter 71": {
      "1": "አምላክ ሆይ! እንድትጠብቀኝ ወደ አንተ ስለመጣሁ ሐፍረት እንዲደርሰብኝ አታድርግ፡፡",
      "2": "እውነተኛ ስለሆንህ እርዳኝ፤ ታደገኝም፤ አድምጠኝ፤ አድነኝም፡፡",
      "3": "አንተ መጠጊያዬና ምሽጌ ስለሆንህ፤ የተረጋገጠ መከላከያና ጽኑ አምባ ሆነህ ጠብቀኝ፡፡",
      "4": "አምላኬ ሆይ! ከኃጢአተኞች እጅ፤ ከጨካኞችና ከክፉዎች ኀይል ታደገኝ፡፡",
      "5": "ጌታ አምላክ ሆይ! ተስፋዬን በአንተ ላይ አደርጋለሁ፤ ከልጅነቴ ጀምሮ መታመኛዬ አንተ ነህ፡፡",
      "6": "በሕይወቴ ዘመን ሁሉ በአንተ እደገፋለሁ፤ ከተወለድሁበት ቀን አንሥቶ ጠብቀኸኛል፤ እኔም ዘወትር አመሰግንሃለሁ፡፡",
      "7": "አንተ ብርቱ ተከላካይ ስለሆንኽልኝ፤ ሕይወቴ ለብዙዎች መልካም ምሳሌ ሆኖአል፡፡",
      "8": "በየቀኑ ስለ ክብርህ እናገራለሁ፤ ድምፄንም ከፍ አድርጌ ለአንተ ምስጋና አቀርባለሁ፡፡",
      "9": "አሁንም በእርጅናዬ ዘመን አትጣለኝ፤ ደካማ በምሆንበትም ጊዜ አትተወኝ፡፡",
      "10": "ጠላቶቼ በእኔ ላይ ክፉ ነገር ይመክራሉ፤ ሊገድሉኝ የሚፈልጉትም በእኔ ላይ ያሤራሉ፡፡",
      "11": "“አምላክ ትቶታል፤ ተከታትለን እንያዘው፤ የሚያድነው ማንም የለም” ይላሉ፡፡",
      "12": "አምላክ ሆይ! ከእኔ አትራቅ፤ አምላክ ሆይ! ፈጥነህ እርዳኝ፡፡",
      "13": "የሚያስጨንቁኝ ሁሉ ተሸንፈው ይጥፉ፤ ሊጎዱኝ የሚፈልጉ ሁሉ አፍረው ይዋረዱ፡፡",
      "14": "ዘወትር አንተን ተስፋ አደርጋለሁ፤ ባለማቋረጥም አመሰግንሃለሁ፡፡",
      "15": "ስለ ቅንነትህ ዘወትር እናገራለሁ፤ ምንም እንኳ ለማስተዋል ቡያዳግተኝም፤ የአዳኝነትህን ሥራ በየቀኑ እመሰክራለሁ፡፡",
      "16": "ጌታ አምላክ ሆይ! የሥራህን ታላቅነት እናገራለሁ፤ አንተ ብቻ እውነተኛ እንደሆንህ እመሰክራለሁ፡፡",
      "17": "አምላክ ሆይ! አንተ ከልጅነቴ ጅምረህ አስተማርኸኝ፤ ገና አሁን ድንቅ ሥራህን እናገራለሁ፡፡",
      "18": "አምላክ ሆይ! በእርጅናዬና ጠጉሬ ሽበት በሚያወጣበት ጊዜ እንኳ አትተወኝ፤ ኀይልህንና ብርታትህን ለሚመጡት ትውልዶች ሁሉ እስክገልጥ ድረስ ከእኔ ጋር ሁን፡፡",
      "19": "አምላክ ሆይ! ጽድቅህ እስከ ሰማይ ይደርሳል፤ ታላላቅ ነገሮችን አድርገሃል፤ አምላክ ሆይ! አንተን የሚመስል ማንም የለም፡፡",
      "20": "በእኔ ላይ ብዙ ችግርና መከራ አመጣህብኝ፤ ነገር ግን ኀይሌን ታድሳለህ፤ ወደ መቃብርም እንዳልወርድ ትጠብቀኛለህ፡፡",
      "21": "ከምንጊዜውም ይልቅ ከፍ ከፍ ታደርገኛለሁ፤ እንደገናም ታጽናናኛለሁ፡፡",
      "22": "አምላክ ሆይ! ስለ እውነተኛነትህ በበገና አመሰግነሃለሁ፤ የእስራኤል ቅዱስ ሆይ! በመሰንቆ የምስጋና መዝሙር አቀርብልሃለሁ፤ ከደስታዬም ብዛት የተነሣ ድምፄን ከፍ አድርጌ እዘምራለሁ፡፡",
      "24": "የሚያስጨንቁኝ ስለተሸነፉና ስለተዋረዱ፤ በየቀኑ ስለ ቅንነትህ እናገራለሁ፡፡"
    },
    "Chapter 72": {
      "1": "አምላክ ሆይ! ንጉሡ በአንተ ቅንነት እንዲፈርድ አስተምረው፤ የንጉሡም ልጅ ትክክለኛ ፍርድ እንዲሰጥ እርዳው፡፡",
      "2": "በዚህ ዐይነት ሕዝብህን በቅንነት፤ የተጨቆኑትንም በጽድቅ ያስተዳድራል፡፡",
      "3": "ተራራዎች ብልጽግናን፤ ኮረብቶችም የጽድቅ ፍሬን፤ ለሕዝብ ያስገኛሉ፡፡",
      "4": "ንጉሡ ለድኾች በቅንነት ይፈርዳል፤ ችግረኞችንም ይረዳል፤ የሚያስጨንቁአቸውንም ያዋርዳቸዋል፡፡",
      "5": "ፀሐይ በሚወጣበት ዘመን ሁሉ፤ ጨረቃም ብርሃንዋን በምትሰጥበት ጊዜ ሁሉ፤ ሕዝብህ ያገለግልሃል፡፡",
      "6": "ንጉሡ በመስክ ላይ እንደሚዘንም ዝናም፤ በምድር ላይ እንደሚወርድ ካፊያ ይሆናል፡፡",
      "7": "በእርሱ ዘመነ መንግሥት ቅኖች ያከብራሉ፤ ጨረቃ ብረሃንዋን በምትሰጥበት ጊዜ ሁሉ ሰላም ይሰፍናል፡፡",
      "8": "ግዛቱ ከባሕር እስከ ባሕር፤ ከኤፍራጥስ ወንዝ እስከ ምድር ዳርቻ ይደርሳል፡፡",
      "9": "በምድረ በዳ የሚኖሩ በፊቱ ይሰግዳሉ፤ ጠላቶቹም ወደ መሬት ወድቀው ትቢያ ይልሳሉ፡፡",
      "10": "የእስፔንና (የተርሴስ) የደሴቶች ነገሥታት ስጦታ ያቀርቡለታል፤ የሳባና የዐረብ ነገሥታት እጅ መንሻ ያመጡለታል፡፡",
      "11": "ነገሥታት ሁሉ ይሰግዱለታል፤ ሕዝቦች ሁሉ ያገለግሉታል፡፡",
      "12": "ወደ እርሱ የሚጮኹትን ድኾች ነፃ ያወጣል፤ ችግረኞችንና የተናቁትን ሰዎች ይታደጋል፡፡",
      "13": "ለድኾችና ለደካሞች ይራራል፤ በችግር ላይ ያሉትን ሰዎች ከሞት ያድናል፡፡",
      "14": "የእነርሱ ሕይወት በእርሱ ዘንድ ውድ ስለሆነ፤ ከጭቆናና ከዐመፅ ይታደጋቸዋል፡፡",
      "15": "ንጉሡም ለዘላለም ይኑር፤ ከዐረብ አገር ወርቅ ይምጣለት፤ ስለእርሱም ዘወትር ጸሎት ይደረግ፤ የአምላክም በረከት ዘወትር ከእርሱ ጋር ይሁን፡፡",
      "16": "በምድሩ ላይ በቂ እህል ይኑር፤ ተራራዎች በሰብል ይሸፈኑ፤ እንደ ሊባኖስ ተራራዎችም ፍሬያማ ይሁኑ፤ ሜዳዎች በሣር እንደሚሸፈኑ፤ ከተሞችም በሕዝብ ብዛት የተሞሉ ይሁኑ፡፡",
      "17": "የንጉሡ ስም ለዘላለሙ ሲታወስ ይኑር ዝናውም ፀሐይ በሚወጣበት ዘመን ሁሉ ይሰማል፤ ሕዝቦች ሁሉ በእርሱ ምክንያት ይባረካሉ፤ ለእርሱም ደስታ እንዲሆን ይመኛሉ፡፡",
      "18": "ይህን ሁሉ ተአምራት የሚያደርግ እርሱ ብቻ ስለሆነ፤ የእስራኤል አምላክ የተመሰገነ ይሁን፤ ክብሩ በምድር ሁሉ ይሙላ፤ አሜን! አሜን!",
      "20": "የእሴይ ልጅ የዳዊት ጸሎት እዚህ ላይ ተፈጸመ፡፡"
    },

    "Chapter 73": {
      "1": "ልባቸው ንጹሕ ለሆነ እስራኤላውያን አምላክ እንዴት ቸር ነው!",
      "2": "እኔ ግን መተማመን ስለጎደለኝ፤ እምነቴ ሊጠፋ ተቃርቦአል፤",
      "3": "ምክንያቱም ትዕቢተኞችና ክፉ ሰዎች ሁሉ ነገር ሲቃናላቸው በማየቴ፤ በመቅናት ተበሳጭቼ ነበር፡፡",
      "4": "እነርሱ ብርቱዎችና ጤናማዎች ስለሆኑ፤ ሕመምና ሥቃይ አይደርስባቸውም፡፡",
      "5": "እንደ ሌሎች ሰዎች አይጨነቁም፤ በሌሎች ላይ የሚደርሰው ሠቃይ በእነርሱ ላይ አይደርስም፡፡",
      "6": "ስለዚህ ትዕቢትን እንደ ድሪ አጥልቀዋል፤ ዐመፅንም እንደ ልብስ ለብሰዋል፡፡",
      "7": "ልባቸው ክፋትን ይፈልቃል፤ አእምሮአቸውም በክፉ አሳብ የተሞላ ነው፡፡",
      "8": "በሌሎች ሰዎች ላይ ይስቃሉ፤ ክፉ ነገርም ይናገራሉ፤ ትምክሕተኞች ናቸው፤ ሌሎችንም ለመጨቆን ያስባሉ፡፡",
      "9": "በሰማይ በሚኖረው አምላክ ላይ የስድብ ቃል ይናገራሉ፤ በምድር የሚኖሩትንም ሰዎች በትዕቢት ያዝዛሉ፡፡",
      "10": "የአምላክ ሰዎች እንኳ ሳይቀሩ ወደ እነርሱ ያዘነብላሉ፤ የሚነግሩአቸውንም ሁሉ በፍጥነት ይቀበላሉ፡፡",
      "11": "“አምላክ ምንም አያውቅም፤ ልዑል ያህዌ ምንም አያስተውልም” ይላሉ፡፡",
      "12": "እንግዲህ ክፉዎች እንደዚህ ናቸው፤ ያለቸው ሀብት በቂ ነው፤ ዘወትርም ተጨማሪ ሀብት ያገኛሉ፡፡",
      "13": "ታዲያ ኃጢአት ከመሥራት ተቆጥቤ በንጽሕና የኖርሁት በከንቱ ነውን?",
      "14": "አምላክ ሆይ! ቀኑን ሙሉ እንድሠቃይ አደረግኸኝ፤ በየማለዳውም ቀጣኸኝ፡፡",
      "15": "ይህን ሁሉ ተናግሬ ብሆን ኖሮ የአምላክን ሕዝብ እንደበደልሁ በተቆጠርሁ ነበር፡፡",
      "16": "ይህን ችግር ለማስወገድ አስቤ ነበር፤ ነገር ግን ከዐቅሜ በላይ ሆነብኝ፡፡",
      "17": "ወደ መቅደስህ እስከገባ ድረስ ምንም ለማድረግ አልቻልሁም፤ ወደ መቅደስህ በገባሁ ጊዜ ግን በክፉዎች ላይ ምን እንደሚደርስባቸው ተረዳሁ፡፡",
      "18": "በሚያዳልጥ ስፍራ አኖርሃቸው፤ ወድቀው እንዲጠፉም አደረግሃቸው፡፡",
      "19": "በቅጽበት ተደመሰሱ፤ መጨረሻቸውም የሚያስፈራ ሆነ፡፡",
      "20": "አምላክ ሆይ አንተ ስትነሣ እነርሱ በማለዳ እንደሚረሳ ሕልም ይጠፋሉ፡፡",
      "21": "አሳቤ መራራ በሆነ ጊዜ፤ ስሜቴም በተመረዘ ጊዜ፤",
      "22": "እንደ እንስሳ ማስተዋል የጎደለኝ ሆንሁ፤ አንተን ማወቅም ተሳነኝ፡፡",
      "23": "ነገር ግን ወደ አንተ ተጠግቼ እኖራለሁ፤ አንተም ቀኝ እጄን ትይዛለህ፡፡",
      "24": "እየመከርክ ትመራኛለህ፤ በመጨረሻም በክብር ትቀበለኛለህ፡፡",
      "25": "በሰማይ ከአንት ሌላ ማንአለኝ? በምድርስ አንተን ካገኘሁ፤ ሌላ ምን እሻለሁ?",
      "26": "አእምሮዬና ጉልበቴ ሊደክሙ ይችላሉ፤ አምላክን ግን እስከ ዘላለም ብርታቴና አለኝታዬ ነው፡፡",
      "27": "አንተን የሚተው ሁሉ በእርግጥ ይጠፋሉ፤ አንተን የሚክዱህን ሁሉ ትደመስሳቸዋለህ፡፡",
      "28": "ለእኔ ግን ወደ አምላክ መቅረቤ መልካም ነው፤ የእርሱን ሥራ ሁሉ ለማብሠር እንድችል አምላክን መጠጊያዬ አድርጌአለሁ፡፡"
    },
    "Chapter 74": {
      "1": "አምላክ ሆይ! እንደዚህ ለምን ተውኸን? ሕዝብህንስ የምትቆጣው ለዘላለም ነውን?",
      "2": "ከጥንት ጀምሮ የመረጥኸውን፤ የራስህ ወገን እንዲሆን ከባርነት የዋጀኸውን ሕዝብህን አስታውስ፤ ከዚህ በፊት የኖርህበትን የጽዮንን ተራራ አስብ፡፡",
      "3": "ጠላቶቻችን በመቅደሱ ውስጥ ያለውን ሁሉ ስላፈራረሱት፤ ይህን ሊታደስ የማይችለውን ፍርስራሽ ተዘዋውረህ እይልን፡፡",
      "4": "ጠላቶችህ “ድል አደረግን” ብለው በቤተ መቅደስህ ውስጥ ይደነፋሉ፤ በዚያም የድል ምልክት የሆነውን ሰንደቅ ዓላማ ተክለዋል፡፡",
      "5": "እነርሱ እንጨቶችን በመጥረቢያ እንደሚቆርጡ የደን እንጨት ቆራጮችን ይመስላሉ፡፡",
      "6": "በሮችዋን በመጥረቢያና በመዶሻ ሰበባሩ፡፡",
      "7": "መቅደስህን አፍርሰው በእሳት አቃጠሉት፤ አንተ የምትመለክበትን ስፍራ አረከሱት፡፡",
      "8": "ፈጽሞ ሊያጠፉን ፈለጉ፤ በምድሪቱ ላይ አምላክ የሚመለክበትን ቅዱስ ስፍራ ሁሉ አቃጠሉ፡፡",
      "9": "የተቀደስ ምልክቶቻችን ሁሉ ጠፉ፤ ከነቢያትም መካከል የቀረ የለም፤ ይህ ሁኔታ እስከ መቼ እንደሚቆይ ከእኛ መካከል የሚያውቅ የለም፡፡",
      "10": "አምላክ ሆይ! ጠላቶቻችን በአንተ ላይ እየሳቁ የሚዘባበቱት እስከ መቼ ነው? ስምህንስ የሚያጠፉት ለዘላለም ነውን?",
      "11": "እኛን መርዳት ያልፈቀድኸው ለምንድን ነው? እጆችህንስ ወደ ኋላ አጣምረህ የምትዘገየው እስከ መቼ ነው?",
      "12": "አምላክ ሆይ! ከጥንት ጀምሮ ንጉሣችን አንተ ነህ፤ በዙ ጊዜም አድነኸናል፡፡",
      "13": "በታላቁ ኀይልህ በሕሩን ከፈልህ፤ በባሕር የሚኖሩትን የታላላቅ አውሬዎች ራስ ቀጠቀጥህ፤",
      "14": "ሌዋታን የጠባለውን የባሕር ዘንዶ ራስ ቀጠቀጥህ፤ ሥጋውንም በበረሓ ለሚኖሩ ፍጥረቶች ምግብ አድርገህ ሰጠሃቸው፡፡",
      "15": "ምንጮችና ጅረቶች እንዲፈሱ አደረግህ፤ ታላላቅ ወንዞችን ህን አደረቅህ፡፡",
      "16": "ቀኑንና ሌሊቱን የፈጠርህ፤ ፀሐይንና ጨረቃን በየቦታቸው ያጸናህ አንተ ነህ፤",
      "17": "አንተ ለምድር ዳርቻን ወሰንህ፤ ክረምትና በጋ እንዲፈራረቁ አደረግህ፡፡",
      "18": "ነገር ግን አምላክ ሆይ! ጠላቶችህ በአንተ ላይ እንደሚቀልዱ ተመልከት፤ እነርሱ ከሐዲዎች ስለሆኑ አንተን ይንቃሉ፡፡",
      "19": "በአንተ የሚተማመኑትን ሕዝቦችህን፤ ለጨካኞች ጠላቶቻቸው አሳልፈህ አትስጣቸው፤ ጠላቶቻቸው የሚያሳድዱአቸውን ሕዝቦችህን አትርሳቸው፡፡",
      "20": "ከእኛ ጋር የገባኸውን ቃል ኪዳን አስብ፤ ጨለማ በሆነው ምድር ማእዘን ሁሉ ዐመፅ አለ፡፡",
      "21": "ጭቆና የደረሰባቸው ሰዎች ተዋርደውና አፍረው እንዲመለሱ አታድርግ፤ ድኾችና ምስኪኖች የሆኑት ሕዝቦችህ እንዲያመሰግኑህ ይሁን፡፡",
      "22": "አምላክ ሆይ! ተነሥ! የሚፈታተኑህን ጠላቶችህን ተበቀል፤ እነዚህ ከሐዲዎች ቀኑን ሙሉ በአንተ ላይ እንደሚስቁ ተመልከት፡፡",
      "23": "የጠላቶችህን የቁጣ ጩኸት አትዘንጋ፤ ጠላቶችህ ባለመቋረጥ ሲደነፉ አትታገሥ፡፡"
    },
    "Chapter 75": {
      "1": "አምላክ ሆይ! እናመሰግንሃለን፤ ለስምህም ምስጋና እናቀርባለን፤ ታላቅነትህን እናውጃለን፤ ስላደረግኸው ድንቅ ሥራ እንናገራለን፡፡",
      "2": "አምላክ እንዲህ ይላል፤ “ፍርድ የሚሰጥበትን ጊዜ ወስኛለሁ፤ በዚያን ጊዜ በቅንነት እፈርዳለሁ፡፡",
      "3": "ምንም እንኳ ምድር ብትናወጥ፤ በውስጥዋ ያሉትም ሕያዋን ፍጥረቶች ቢንቀጠቀጡ፤ እኔ የምድርን መሠረት አጸናለሁ፡፡",
      "4": "ትዕቢተኞችን ‹አትታበዩ› ክፉዎችን ‹አታምፁ› እላቸዋለሁ፤",
      "5": "ከትምክሕታቸውም እንዲቆጠቡ እነግራቸዋለሁ፡፡”",
      "6": "ፍርድ ከምሥራቅ ወይም ከምዕራብ፤ ከሰሜን ወይም ከደቡብ አይመጣም፤",
      "7": "በአንዱ ላይ የሚፈርድ፤ ሌላውን ነፃ የሚያወጣ፤ ቅን ፈራጅ አምላክ ነው፡፡",
      "8": "አምላክ የቁጣውን ወይን ጠጅ የተሞላበትን ጽዋ በእጁ ይዞአል፤ ወደ ውጭ ሲያፈስሰው ግፈኞች ሁሉ ይጠጡታል፤ እስከ መጨረሻው ጠብታ ድረስ ይጨልጡታል፡፡",
      "9": "እኔ ግን ስለ ያዕቆብ አምላክ ከመናገር ስለ ክብሩም ከመዘመር ከቶ አልቆጠብም፡፡",
      "10": "እርሱ የክፉዎችን ኀይል ይሰብራል፤ የደጋግ ሰዎች ኀይል ግን እየጨመረ ይሄዳል፡፡"
    },
    "Chapter 76": {
      "1": "አምላክ በይሁዳ የታወቀ ነው፤ ስሙም በእስራኤል የተከበረ ነው፡፡",
      "2": "ቤቱን በኢየሩሳሌም አደረገ፤ በጽዮን ተራራም ይኖራል፡፡",
      "3": "በዚያም የጠላትን ፍላጻዎች ሰባበረ፤ ጋሻቸውንና ሰይፋቸውን ሌሎችንም የጦር መሣሪያዎቻቸውን አጠፋ፡፡",
      "4": "አምላክ ሆይ! ጠላቶችህን ድል ከነሣህባቸው ተራራዎች ስትመለስ፤ ክብርህ እንዴት ታላቅ ነው! ግርማህስ እንዴት አስፈሪ ነው!",
      "5": "ጀግኖች ወታደሮቻቸው ምርኮአቸውን ስለተገፈፈፉ ባዶ እጃቸውን ቀርተዋል፤ የሞት እንቅልፍ አንቀላፍተዋል፤ ኀይላቸውና ጥበባቸው ከንቱ ሆኖአል፡፡",
      "6": "የያዕቆብ አምላክ ሆይ! አንተ ባስደነገጥሃቸው ጊዜ ፈረሰኞች ከነፈረሶቻቸው ሞቱ፡፡",
      "7": "አምላክ ሆይ! አንተ ግን በሁሉ ዘንድ የተፈራህ ነህ፤ አንተ ስትቆጣ በፊትህ የሚቆም አንድ እንኳ አይኖርም፤",
      "8": "ፍርድህን ከሰማይ እንዲታወቅ ስታደርግ ዓለም ፈርቶ ጸጥ አለ፤",
      "9": "አንተ በምድር የተጨቆኑትን ሁሉ ለመቤዠት በተነሣህ ጊዜ ዓለም ፈርቶ ጸጥ አለ፤ ለፍርድ በተነሣህ ጊዜ ዓለም ጸጥ አለ፡፡",
      "10": "የሰዎች ቁጣ በበዛ መጠን ለአንተም ምስጋና ይበዛልሃል፤ ከጦርነት የሚያመልጡትም ሁሉ በዓላትህን ያከብራሉ፡፡",
      "11": "መፈራት ለሚገባው ለአምላካችሁ የተሳላችሁትን ስእለት ፈጽሙ፤ እናንተ በቅርብ ያላችሁ መንግሥታት መባ አምጡለት፡፡",
      "12": "ትዕቢተኞች የሆኑትን መሳፍንት ያዋርዳል፤ ታላላቅ ነገሥታትንም ያርበደብዳል፡፡"
    },
    "Chapter 77": {
      "1": "ድምፄን ከፍ አድርጌ ወደ አምላኬ እጮኻለሁ፤ አሁንም ድምፄን ከፍ አድርጌ እጮኻለሁ፤ እርሱም ይሰማኛል፡፡",
      "2": "በችግር ጊዜ ወደ አምላኬ እጸልያለሁ፤ ሌሊቱን ሙሉ ያለ ዕረፍት እጆቼን ዘርግቼ ወደ አምላኬ እጸልያለሁ፤ ይሁን እንጂ ለመጽናናት አልቻልሁም፡፡",
      "3": "ስለ አምላክ በማስብበት ጊዜ እተክዛለሁ፤ በጥሞና ሳሰላስል እበሳጫለሁ፡፡",
      "4": "ሌሊቱን ሙሉ አነቃኸኝ፤ ነገር ግን ጭንቀቴ ስለበዛ መናገር አልቻልሁም፡፡",
      "5": "ስላለፉት ቀኖች አስባለሁ፤ ጥንት ስለነበሩት ዓመታትም አስታውሳለሁ፡፡",
      "6": "ሌሊቱን የማነጋው በጥልቅ አሳብ ነው፤ ሳሰላስል ሳለሁ ራሴን የምጠይቀው እንዲህ እያልሁ ነው፤",
      "7": "“አምላክ ለዘወትር ይጥለናልን? ከእንግዲህስ ወዲህ ለእኛ ቸርነት አያደርግምን?",
      "8": "እኛን ማፍቀሩንስ ፈጽሞ ትቶአልን? ቃል ኪዳኑስ ከእንግዲህ ወዲህ አይጸናምን?",
      "9": "አምላክ ምሕረት ማድረጉን ረስቶአልን? ርኅራኄውንስ በቁጣ ለውጦታልን?",
      "10": "ከዚያ በኋላ “አምላክ እንደወትሮው ብርቱ ያለመሆኑ፤ እኔን እጅግ ጎድቶኛል” አልሁ፡፡",
      "11": "አምላክ ሆይ! ያከናወንሃቸውን ታላላቅ ሥራዎች አስታውሳለሁ፤ ባለፉት ዘመናት ያደረግሃቸው ተአምራት ትዝ ይሉኛል፡፡",
      "12": "ስላደረግኸው ነገር ሁሉ አስባለሁ፤ ስለ ታላላቅ ሥራዎችህም በማሰላሰል አስታውሳለሁ፡፡",
      "13": "አምላክ ሆይ! አንተ የምታደርገው ሁሉ ቅዱስ ነው! እንደ አንተ ታላቅ የሆነ አምላክ የለም፡፡",
      "14": "ተአምራትን የምታደርግ አምላክ አንተ ነህ፤ አንተ በመንግሥታት መካከል ኀይልህን አሳይተሃል፡፡",
      "15": "በኀይልህ የያዕቆብና የዮሴፍ ዝርያዎች የሆኑትን ሕዝብህን ተቤዥተሃል፡፡",
      "16": "አምላክ ሆይ! ውሃዎች አንተን ባዩ ጊዜ ፈሩ፤ ጥልቅ ባሕሮችም ተንቀጠቀጡ፡፡",
      "17": "ደመናዎች ዝናምን አዘነሙ፤ ነጎድጓድ በሰማይ አስገመገመ፤ ከየአቅጣጫው የመብረቅ ብልጭታ ታየ፡፡",
      "18": "የነጎድጓድህ ጩኸት በየቦታው አስተጋባ፤ የመብረቅ ብልጭታ ዓለምን አበራ፤ ምድር ተናወጠች፤ ተንቀጠቀጠችም፡፡",
      "19": "በማዕበሎች መካከል ተራምደህ አለፍህ፤ ጥልቁን ባሕር ተሻገርህ፤ ነገር ግን የእግርህ ዱካ አልተገኘም፡፡",
      "20": "እረኛ የበጎች መንጋ እንደሚመራ፤ አንተም በሙሴና በአሮን አማካይነት ሕዝብህን መራህ፡፡"
    },

    "Chapter 78": {
      "1": "ሕዝቤ ሆይ! ትምህርቴን አድምጥ! ቃሌንም በጥንቃቄ ስማ!",
      "2": "ንግግሬን በምሳሌ አስረዳለሁ፤ ከጥንት ጀምሮ የተሰወረውን እገልጣለሁ፤",
      "3": "ስለ ሰማናቸውና ስለ ዐወቅናቸው፤ አባቶቻችንም ስለነገሩን ነገሮች አስረዳለሁ፤",
      "4": "እነዚህን ነገሮች ከልጆቻችን አንሰውርም፤ ስለ አምላክ ኀይል፤ስላከናወናቸውም ታላላቅ ሥራዎችና ስላደረጋቸው ድንቅ ነገሮች ለተከታዩ ትውልድ እንናገራለን፡፡",
      "5": "እርሱ ለእስራኤል ሕዝብ ሕግን፤ ለያዕቆብ ዘር ትእዛዝን ሰጠ፤ ሕጉን ለልጆቻቸው እንዲያስተምሩ የቀድሞ አባቶቻችንን አስጠነቀቀ፡፡",
      "6": "ይህንንም ያደረገው ተከታዩ ትውልድ እንዲማረውና ለልጆቹም እንዲያስተምረው ነው፡፡",
      "7": "በዚህ ዓይነት የእነርሱም እምነት በእስራኤል አምላክ ላይ ይሆናል፤ ያደረገውንም ሁሉ አይረሱም፤ ትእዛዙንም ዘወትር ይፈጽማሉ፡፡",
      "8": "እንደ ቀድሞ አባቶቻቸው አመፀኞችና እምቢተኞች አይሆኑም፤ እነዚያ ፈጣሪን በማመን የጸኑ አልነበሩም፤ ለአምላክ ታማኞች ሆነው አልኖሩም፡፡",
      "9": "የኤፍሬም ልጆች ቀስትና ፍላጻ ይዘው ሳለ፤ በጦርነት ቀን ሸሹ፡፡",
      "10": "ከፈጣሪ ጋር የገቡትን ቃል ኪዳን አልጠበቁም፤ ሕጉንም ለመፈጸም እምቢ አሉ፡፡",
      "11": "ያደረገውን መልካም ነገር ሁሉ ረሱ፤ ያሳያቸውንም ተአምራት ሁሉ ችላ አሉ፡፡",
      "12": "በግብጽ አገር በጾአን ሜዳ የቀድሞ አባቶቻቸው እያዩ፤ ፈጣሪ በፊታቸው ተአምራትን አደረገ፡፡",
      "13": "ባሕሩን ከፍሎ በመካከላቸው አሳለፋቸው፤ ውሃዎች እንደ ግንብ እንዲቆሙ አደረገ፡፡",
      "14": "ቀን በደመና ሌሊት በእሳት ብርሃን መራቸው፡፡",
      "15": "በበረሓ አለቱን ሰነጠቀ፤ ከዚያም ከጥልቅ ባሕር የሚገኘውን ያህል ብዙ ውሃ ሰጣቸው፡፡",
      "16": "ምንጭን ከአለት አፈለቀ፤ ውሃውም እንደ ወንዝ እንዲፈስስ አደረገ፡፡",
      "17": "እነርሱ አምላክን በመበደል ኃጢአት መሥራት ቀጠሉ፤ በበረሓም በልዑሉ ላይ ዐመፁ፡፡ የተመኙትን ምግብ በመጠየቅ፤ ሆን ብለው አምላክን ተፈታተኑት፡፡",
      "19": "እንዲህ እያሉም በፈጣሪ ላይ አጉረመረሙ፤ “አምላክ በበረሓ ምግብ ሊሰጥ ይችላልን?",
      "20": "አለቱን መሰንጠቁና ውሃም እንደ ወንዝ መፍሰሱ እውነት ነው፤ ታዲያ እንጀራን ሊሰጠን፤ ሥጋንም ሊያዘጋጅልን ይችላል ማለት ነውን?",
      "21": "አምላክ ይህን በሰማ ጊዜ ተቆጣ፤ ሕዝቡንም በእሳት ቃጠሎ ቀጣ፤ በእነርሱም ላይ ቁጣው እየበረታ ሄደ፡፡",
      "22": "ምክንያቱም በእርሱ አልተማመኑም፤ እንደሚያድናቸውም አላመኑም፡፡",
      "23": "ነገር ግን ከበላያቸው ያለው ሰማይ ተናገረ፤ የሰማይ በሮችም እንዲከፈቱ አዘዘ፡፡",
      "24": "ከሰማይ ምግብን ሰጣቸው፤ የሚበሉትንም መና አዘነመላቸው፡፡",
      "25": "በዚህ ዐይነት ሰዎች የመላእክትን እንጀራ በሉ፤ አምላክ የሚፈልጉትን ምግብ ሁለ ሰጣቸው፡፡",
      "26": "የምሥራቅ ነፋስ እንዲነፍስ አደረገ፤ በኀይሉም የደቡብን ነፋስ አንቀሳቀሰ፡፡",
      "27": "በዐውሎ ነፋስ እንደሚነሣ አቧራ የበዛውን ሥጋና በባሕር ዳርቻ እንዳለ አሸዋ የበዙትንም ወፎች አዘነመላቸው፡፡",
      "28": "ከሰፈራቸው ባሉት ድንኳኖች ዙሪያ ወፎችን አወረደላቸው፡፡",
      "29": "ስለዚህ ሕዝቡ በልተው ጠገቡ፤ አምላክ የተመኙትን ሁሉ ሰጣቸው፡፡",
      "30": "ይህም ሁሉ ሆኖ መጎምጀታቸው ሳይገታና እንደገናም በመብላት ላይ ሳሉ፤",
      "31": "የአምላክ ቁጣ በእነርሱ ላይ ተነሣ፤ የእስራኤል ምርጥ የሆኑትን ኀያላን ሰዎች ገደለ፡፡",
      "32": "ይህም ሁሉ ሆኖ ሕዝቡ ኃጢአት ከመሥራት ገና አልተገታም፤ ብዙ ተአምራት ቢያሳቸውም በእርሱ አላመኑም፡፡",
      "33": "ስለዚህ ዕድሜአቸውን እንደ ትንፋሽ አሳጠረ፤ ሕይወታቸውንም በፈጣን መቅሠፍት አጠፋ፡፡",
      "34": "ከእነርሱ ጥቂቶቹን በሞት በሚቀጣበት ጊዜ የቀሩት ወደ እርሱ ይመለሳሉ፤ ንስሓ ገብተውም ወደ እርሱ ይጸልያሉ፡፡",
      "35": "አምላክ ጠባቂያቸው እንደሆነ ያስታውሳሉ፤ ሁሉን የሚችል አምላክ ረዳታቸው እንደሆነ ያስባሉ፡፡",
      "36": "ነገር ግን በቃላቸው ሸነገሉት፤ የሚናገሩትም ሁሉ ሐሰት ነበር፡፡",
      "37": "ለእርሱ ታማኞች አልነበሩም፤ ከእርሱ ጋር የገቡትንም ቃል ኪዳን አላከበሩም፡፡",
      "38": "ነገር ግነ አምላክ ለሕዝቡ ምሕረትን አደረገ፤ ኃጢአታቸውን ይቅር አላቸው እንጂ አላጠፋቸውም፡፡ ብዙ ጊዜ ቁጣውን መለሰ፤ ብዙ ጊዜም መዓቱን ገታ፡፡",
      "39": "ካለፈ በኃላ እንደማይመለስ ነፋስ፤ ሟች ፍጥረቶች መሆናቸውን አስታወሰ፡፡",
      "40": "በበረሓ ሳሉ ብዙ ጊዜ በእርሱ ላይ ዐመፁ፤ ብዙ ጊዜም አሳዘኑት፡፡",
      "41": "በመደጋገም አምላክን ተፈታተኑት፤ ቅዱሱንም የእስራኤል አምላክ አስመረሩት፡፡",
      "42": "ታላቅ ኀይሉን ረሱ፤ እነርሱን ከጠላቶቻቸው እጅ ያዳነበትን ቀን አላስታወሱም፡፡",
      "43": "በግብጽ አገር በጾአን ሜዳ ያደረጋቸውን ታላላቅ ሥራዎችና ተአምራቱን ዘነጉ፡፡",
      "44": "የወንዞቻቸውን ውሃ ወደ ደም ለወጠ፤ ስለዚህ ግብጻውያን የሚጠጡት ውሃ አጡ፡፡",
      "45": "እነርሱን የሚያሠቃዩ ዝንቦችና ምድራቸውን የሚያበላሹ እንቁራሪቶች ወደ እነርሱ ላከ፡፡",
      "46": "ሰብላቸውን የሚበላና ምርታቸውን የሚያጠፋ አንበጣን ላከ፡፡",
      "47": "የወይን ተክሎቻቸውን በበረዶ፤ የበለስ ዛፎቻቸውን በውርጭ አጠፋ፡፡",
      "48": "ከብቶቻቸውን በበረዶ፤ በጎቻቸውንም በመብረቅ ገደለ፡፡",
      "49": "ቁጣውንና መቅሠፍቱን የሞት መልእክተኛ አድርጎ ላከባቸው፤ በእነርሱም መከራና ጭንቀት አመጣባቸው፡፡",
      "50": "በመቅሠፍቱ አጠፋቸው እንጂ ቁጣውን አልገታም ወይም ለሕይወታቸው አልሳሳም፡፡",
      "51": "በኩር የሆኑትን የግብጻውያንን ወንዶች ልጆች ሁሉ ገደለ፡፡",
      "52": "እረኛ በጎችን እንደሚያሠማራ ሕዝቦቹን አውጥቶ አሠማራቸው፤ በበረሓም መራቸው፡፡",
      "53": "በሰላም ስለመራቸው አልፈሩም፤ ነገር ግን ባሕሩ ተጥለቅልቆ ጠላቶቻቸውን አሰጠማቸው፡፡",
      "54": "ወደ ተቀደሰችው ምድሩ፤ በኀይሉ ወዳገኛት ወደ ተራራማዋ አገር አመጣቸው፡፡",
      "55": "ሕዝቦቹ ወደ ፊት ሲገሠግሡ፤ በዚያ የነበሩትን አረማውያን አባረረ፤ ምድራቸውንም ለእስራኤል ነገዶች አከፋፈለ፤ ቤቶቻቸውንም ለራሱ ሕዝብ ሰጠ፡፡",
      "56": "ሕዝቦቹ ግን ሁሉን በሚችል አምላክ ላይ ዐመፁ፤ ተፈታተኑትም፤ ትእዛዛቱንም አልፈጸሙም፡፡",
      "57": "ይልቁንም እንደ አባቶቻቸው ዐመፀኞችና ከዳተኞች ሆኑ፤ እንደ ተጣመመ ፍላጻ ወላዋዮች ሆኑ፡፡",
      "58": "የአረመኔነት አምልኮ በሚፈጽሙባቸው ስፍራዎቻቸው አምላክን አስቆጡት፤ በጣዖቶቻቸውም አበሳጩት፡፡",
      "59": "አምላክ ይህን ሥራቸውን ባየ ጊዜ ተቆጣ፤ ሕዝቡንም ፈጽሞ ተጸየፋቸው፡፡",
      "60": "በሴሎ በሰዎች መካከል ይኖርባት የነበረችውን ድንኳኑን ተዋት፡፡",
      "61": "የኀይሉና የክብሩ መታወቂያ ምልክት የነበረችውን ታቦት፤ ጠላቶቻችን ማርከው እንዲወስዱዋት አደረገ፡፡",
      "62": "የራሱን ሕዝብ ተቆጣ፤ በጠላቶቻቸው እጅ እንዲገደሉም አደረገ፡፡",
      "63": "ጎልማሶች ሁሉ በእሳት ተቃጥለው ሞቱ፤ ልጃገረዶቻቸውም የጋብቻቸውን ደስታ ሳያዩ ተቀጩ፡፡",
      "64": "ካህናት ሁሉ በግፍ ሰይፍ ተገደሉ፤ ሚስቶቻቸውም እንዳያለቅሱላቸው ተከለከሉ፡፡",
      "65": "በመጨረሻም አምላክ ከእንቅልፍ እንደሚነቃ ሰው ተነሣ፤ የወይን ጠጅ ጠጥቶ ድፍረት እንደሚሰማው ጀግና ሆነ፡፡",
      "66": "ጠላቶቹ ተሸንፈው ወደ ኋላ እንዲሸሹና ዘላለማዊ ሐፍረት እንዲከናነቡ አደረገ፡፡",
      "67": "የዮሴፍ ዝርያዎችን ናቀ፤ የኤፍሬምንም ነገድ አልመረጠም፡፡",
      "68": "ነገር ግን የይሁዳን ነገድና በጣም የሚወዳትን የጽዮንን ተራራ መረጠ፡፡",
      "69": "በዚያም በሰማይ ያለውን ቤቱን የምትመስለውን መቅደሱን ሠራ፤ ለዘላለም የምትኖርና እንደ ምድር የጸናች አደረጋት፡፡",
      "70": "ባሪያውን ዳዊትን መረጠ፤ ከበጎች መሠማሪያም ወሰደው፤",
      "71": "ከበጎች እረኝነት አውጥቶም፤ የእስራኤል ንጉሥና የአምላክ ሕዝብ ጠባቂ አደረገው፡፡",
      "72": "ዳዊትም በፍጹም ቅንነት ጠበቃቸው፤ በጥበብም መራቸው፡፡"
    },

    "Chapter 79": {
      "1": "አምላክ ሆይ! አረማውያን ምድርህን ወረሩ፤ ቤተ መቅደስህን አረከሱ፤ እየሩሳሌምንም አፈራረሱአት፡፡",
      "2": "የሕዝብህንና የአገልጋዮችህን ሬሳ ለሰማይ አሞራዎችና ለዱር አራዊት ምግብ አድርገው ሰጡ፡፡",
      "3": "የቅዱሳንህን ደም እንደ ጎርፍ ውሃ አፈሰሱ፤ በኢየሩሳሌም ውስጥ ደም እንደ ውሃ ፈሰሰ፤ የሞቱትንም የሚቀብር አንድ ሰው እንኳ አልነበረም፡፡",
      "4": "በዙሪያችን ያሉ ሕዝቦች ይሰድቡናል፤ ይስቁብናል፤ ይዘብቱብናልም፡፡",
      "5": "አምላክ ሆይ! የምትቀጣን ለዘላለም ነውን? ቅንአትህስ እንደ እሳት ሲነድ ይኖራልን?",
      "6": "ቁጣህን አንተን ወደማያቁና ወደ አንተ ወደ ማይጸልዩ ሕዝቦችና መንግሥታት ላይ መልስ፡፡",
      "7": "ምክንያቱም እነርሱ ሕዝቦችህን ገድለዋል፤ መኖሪያቸውንም አጥፍተዋል፡፡",
      "8": "በአባቶቻችን ኃጢአት ምክንያት አትቅጣን፤ ተስፋ ለመቁረጥ ስለተቃረብን፤ ፈጥነህ ምሕረትን አድርግልን፡፡",
      "9": "አምላክ ሆይ! እርዳን፤ አድነንም፤ ስለ ራስህ ክብር ስትል ተቤዠን፤ ኃጢአታችንንም ይቅር በልልን፡፡",
      "10": "አረማውያን “አምላካችሁ የት ነው?” እያሉ ሲጠይቁን ስለምን ዝም አልህ? እነርሱ የአገልጋዮችህን ደም ስላፈሰሱ፤ ስትቀጣቸው ለማየት አብቃን፡፡",
      "11": "የእስረኞችን ጩኸት ስማ፤ ሞት የተፈረደባቸውንም በታላቁ ኀይልህ ነፃ አውጣቸው፡፡",
      "12": "ጌታ ሆይ! አረማውያን አንተን ስለሰደቡ፤ በሰባት እጥፍ ተበቀላቸው፡፡",
      "13": "በዚያን ጊዜ የመንጋህ በጎች የሆንን ሕዝቦችህ ለዘላለም እናመሰግንሃለን፤ ለተከታዩ ትውልድ ሁሉ ምስጋናህን እንናገራለን፡፡"
    },
    "Chapter 80": {
      "1": "የእስራኤል እረኛ፤ የመንጋህም የዮሴፍ መሪ የሆንህ አምላክ ሆይ! ስማን፤ አድምጠንም፡፡ ከኪሩቤል በላይ ባለው በዙፋንህ ተቀምጠህ፤",
      "2": "ለኤፍሬም ለብንያምና ለምናሴ ራስህን ግለጥ፤ ኀይልህን አሳየን፤ እኛንም ለመቤዠት ና!",
      "3": "አምላክ ሆይ! ከተሰደድንበት መልሰን፤ እንድንድን ምሕረትህን አሳየን፡፡",
      "4": "ሁሉን የምትችል አምላክ ሆይ! የሕዝብህን ጸሎት ባለመቀበል ቁጣህን የምትገልጠው እስከ መቼ ነው?",
      "5": "ሐዘንን እንደ ምግብ፤ እንባንም እንደ መጠጥ አድርገህ በብዛት ሰጠኸን፡፡",
      "6": "በዙሪያችን ያሉ መንግሥታት መሬታችንን ለመውሰድ፤ እርስ በርሳቸው እንዲዋጉ አደረግህ፤ ጠላቶቻችን ሁሉ ይሰድቡናል፡፡",
      "7": "ሁሉን የምትችል አምላክ ሆይ! ከተሰደድንበት መልሰን፤ እንድንድን ምሕረትህን አሳየን፡፡",
      "8": "የወይን ሐረግ ከግብጽ አመጣህ፤ የአረማውያንን መንግሥታት አስወግደህ፤ በምድራቸው እርስዋን ተከልህ፡፡",
      "9": "የምታድግበትን ቦታ መነጠርህላት፤ ሥሮችዋ በመሬት ውስጥ ጠልቀው መሠረት ያዙ፤ በምድር ሁሉ ላይ ተንሰራፋች፡፡",
      "10": "በጥላዋ ተራራዎችን ሸፈነች፤ የቅርንጫፎችዋም ጥላ ታላላቅ ዝግባዎችን ሸፈነ፡፡",
      "11": "ቅርንጫፎችዋን እስከ ሜድትራንያን ባሕርና እስከ ኤፍራጥስ ወንዝ ድረስ ዘረጋች፡፡",
      "12": "ታዲያ በዙሪያዋ የነበረውን አጥር ስለምን አፈረስህ? እነሆ ከዚህ የተነሣ በአጠገብዋ የሚያልፍ መንገደኛ ሁሉ ፍሬዋን ሰርቆ ይበላል፡፡",
      "13": "የዱር እርያዎች ይረጋግጡአታል፤ የበረሓ አራዊትም ይመገቡአታል፡፡",
      "14": "ሁሉን የምትችል አምላክ ሆይ! ፊትህን ወደ እኛ መልስ፤ ከሰማይ ወደ እኛ ተመልከት፤ መጥተህም ሕዝብህን አድን፡፡",
      "15": "ይህችን አንተ የተከልሃትን ወይን መጥተህ ጠብቃት፤ ከትንሽነትዋ ጀምረህ እስክተጠነክር ድረስ ያሳደግሃትን ወይን ተከባከባት፡፡",
      "16": "ጠላቶቻችን ቆራርጠው በእሳት አቃጥለዋታል፤ በቁጣህ ተመልከታቸው፤ አጥፋቸውም፡፡",
      "17": "በቀኝህ ያለውንና ለክብርህ ብርቱ ያደረግኸውን ጠብቀህ በሰላም አኑረው፡፡",
      "18": "ከእንግዲህ ወዲህ ከአንተ አንርቅም፤ በሕይወት ጠብቀን፤ እኛም እናመሰግናለን፡፡",
      "19": "ሁሉን የምትችል አምላክ ሆይ! ከተሰደድንበት መልሰን፤ እንድንድን ምሕረትህን አሳየን፡፡"
    },
    "Chapter 81": {
      "1": "መከታችን ለሆነ አምላክ በደስታ እልል በሉ፤ ለያዕቆብ አምላክ የምስጋና መዝሙር ዘምሩ፡፡",
      "2": "መዝሙር ለመዘመር ተነሡ፤ ከበሮም ምቱ፤ በበገናና በመሰንቆ ደስ የሚያሰኝ ዜማ አሰሙ፡፡",
      "3": "ለበዓሉ ክብር መለከት ንፉ፤ አዲስ ጨረቃ ስትወጣና በድምቀት ስታበራ ይህንኑ አድርጉ፡፡",
      "4": "ይህ በእስራኤል የኖረ ሕግ ነው፤ የያዕቆብ አምላክ የሰጠው ትእዛዝ ነው፡፡",
      "5": "እርሱ ይህን ትእዛዝ ለዮሴፍ ልጆች፤ ለእስራኤል ሕዝብ የሰጣቸው፤ የግብጽን ምድር በመታ ጊዜ ነው፡፡ ያልታወቀ ቋንቋ እንዲህ ሲል እሰማለሁ፤",
      "6": "“እኔ ከትከሻችሁ ሸክምን አወረድሁላችሁ፤ የጡቡን ሸክም ከላያችሁ እንድትጥሉት አደረግሁ፤",
      "7": "በመከራ ላይ በነበራችሁበት ጊዜ ጠራችሁኝ፤ እኔም አዳንሁሰችሁ፤ ከመሰወሪያ ስፍራዬ፤ ከሞገድ ውስጥ ሰማኋችሁ፤ በክርክር ምንጮች አጠገብ ፈተንሁአችሁ፡፡",
      "8": "ሕዝቤ ሆይ! የማስጠንቀቂያ ንግግሬን ስማ! እስራኤል ሆይ! እኔን ብትሰማኝ እንዴት በወደድሁ!",
      "9": "ባዕድ አምላክ አይኑርህ፤ እንግዳ አምላክ ከቶ አታምልክ፡፡",
      "10": "ከግብጽ ምድር ያወጣሁህ አምላክህ እኔ ነኝ፤ አፍህን ክፈት እኔ እመግብሃለሁ፡፡",
      "11": "ሕዝቤ ግን እኔን አልሰማኝም፤ እስራኤል አልታዘዘልኝም፡፡",
      "12": "ስለዚህ በእልኸኝነታቸው መንገድ እንዲሄዱ፤ የፈለጉትንም ነገር እንዲያደርጉ ተውኩአቸው፡፡",
      "13": "ሕዝቤ እኔን ቢሰማኝ፤ እስራኤልም እኔን ቢታዘዘኝ ኖሮ፤",
      "14": "ጠላቶቻቸውን በአንድ አፍታ ድል በነሣሁላቸው ነበር፤ የሚያጠቁአቸውንም ሁሉ በክንዴ መትቼ ከሥልጣናቸው ሥር ባደረግሁላቸው ነበር፡፡",
      "15": "እኔን የሚጠሉ ሁሉ በፍርሃት በእግሬ ሥር ይደፋሉ፤ ቅጣታቸውም ለዘላለም ይጸናል፡፡",
      "16": "እናንተን ግን ጥሩ ስንዴ እመግባችኋለሁ፤ የበረሓ ማርም አጠግባችኋለሁ፡፡"
    },
    "Chapter 82": {
      "1": "የእስራኤል አምላክ በሰማያውያን ጉባኤ መካከል ይገኛል፤ በገዥዎችም የፍርድ ሸንጎ እንዲህ ብሎ ይፈርዳል፤",
      "2": "“ጠማማ ፍርድ አትፍረዱ፤ ለክፉዎች በአድልዎ ከመፍረድ ተቆጠቡ፤",
      "3": "ስለ ድኾችና አባትና እናት ስለሌላቸው ልጆች መብት ተከራከሩ፤ ለችግረኞችና ለተጨቆኑ ሰዎች በቅንነት ፍረዱ፡፡",
      "4": "ከክፉ ሰዎች እጅ ታደጉአቸው፡፡",
      "5": "እንዴት አታስተውሉም! እንዴትስ ሞኞች ናችሁ! ፍጹም ታውራችኋል፤ ፍትሕ ከዓለም ጠፍቶአል፡፡",
      "6": "‹እናንተ አማልክት ናችሁ፤ ሁላችሁም የልዑል አምላክ ልጆች ናችሁ› አልሁ፡፡",
      "7": "ነገር ግን እንደ ሰው ትሞታላችሁ፤ የሕይወታችሁም ፍጻሜ እንደ ማንኛውም ምድራዊ ገዥ ነው፡፡",
      "8": "አምላክ ሆይ! ተነሥ! መንግሥታት ሁሉ ያንተ ስለሆኑ፤ ዓለምን በቅንነት አስተዳድር፡፡"
    },
    "Chapter 83": {
      "1": "አምላክ ሆይ! እባክህ ዝም አትበል፤ አትዘግይ፤ ቸልም አትበል፡፡",
      "2": "እነሆ ጠላቶችህ ዐምፀዋል፤ የሚጠሉህ ሁሉ ሸፍተዋል፡፡",
      "3": "በሕዝብህ ላይ በስውር ያደባሉ፤ አንተ በምትወዳቸው ላይ ያሤራሉ፡፡",
      "4": "“እስራኤል ለዘላለም የተረሳ እንዲሆን፤ ኑ መንግሥታቸውን እንደምስስ” ይላሉ፡፡",
      "5": "በምክራቸው ይስማማሉ፤ በአንተ ላይ በጠላትነት ለመነሣት ይማማላሉ፡፡",
      "6": "እነርሱም የኤዶም የእስማኤል፤ የሞአብ፤ የሀግር፤",
      "7": "የጌባል፤ የዐሞን፤ የዐማሌቅ፤ የፍልስጥኤምና የጢሮስ ሰዎች ናቸው፡፡",
      "8": "አሦርም የሎጥ ልጆች የሆኑትን ዐሞንና ሞአብን በመርዳት ከእነርሱ ጋር ተባብራለች፡፡",
      "9": "በምድያማውያን፤ በሲሣራና በያቢንም ላይ በቂሾን ወንዝ ያደረግኸውን በእነዚህም ላይ አድርግ፡፡",
      "10": "እነርሱን በዔንዶር ድል አደረግሃቸው፤ ሬሳቸውም በሜዳ ላይ በስብሶ ቀረ፡፡",
      "11": "በዖሬብና በዘኤብ ላይ ያደረግኸውን በእነርሱም መሪዎች ላይ አድርግ፤ በዜባሕና በጻልሙናዕ ያደረግኸውን በእነርሱም ገዥዎች ላይ አድርግ፡፡",
      "12": "እነርሱ “የአምላክን ርስት የራሳችን እናደርጋለን” ብለው ነበር፡፡",
      "13": "ስለዚህ አምላክ ሆይ! እንደ ትቢያ በትናቸው፤ በነፋስ እንደሚወሰድ ገለባ አድርጋቸው፡፡",
      "14": "እሳት ደንን እንደሚያጋይ፤ የእሳት ነበልባልም ተራራዎችን እንደሚያቃጥል፤",
      "15": "በሞገድህ አባርራቸው፤ በዐውሎ ነፋስህም አስደንግጣቸው፡፡",
      "16": "አምላክ ሆይ! ፊታቸውን በሐፍረት ሸፍን፤ ኀይልህንም እንዲያውቁ አድርጋቸው፡፡",
      "17": "ዘላለም መሸነፍና ድንጋጤ ይድረስባቸው፤ በታላቅ ውርደትም ይሙቱ፡፡",
      "18": "በምድር ሁሉ ላይ ጌታና ሁሉን ቻይ አምላክ አንተ ያህዌ እንደሆንህ ይወቁ፡፡"
    },
    "Chapter 84": {
      "1": "ሁሉን የምትችል አምላክ ሆይ! መቅደስህን እጅግ እወዳለሁ፤",
      "2": "እዚያም ለመሆን እጅግ እናፍቃለሁ፤ በያህዌ መቅደስ ውስጥ መሆን እፈልጋለሁ፤ ለሕያው አምላክ በሙሉ ልቤ በደስታ እዘምራለሁ፡፡",
      "3": "ድንቢጦች እንኳ ጎጆ ሠርተዋል፤ ዋኖሶችም የራሳቸው ቤት አላቸው፤ ንጉሤና አምላኬ የሆንህ፤ ሁሉን የምትችል አምላክ ሆይ! እነዚህ ሁሉ ጫጩቶቻቸውን በመሠዊያዎችህ አጠገብ ያኖራሉ፡፡",
      "4": "ዘወትር የምስጋና መዝሙር ለአንተ እያቀረቡ፤ በመቅደስህ የሚኖሩ እንዴት የታደሉ ናቸው!",
      "5": "ወደ ጽዮን ተራራ ለመጓዝ የሚፈልጉና የአንተን ዕርዳታ የሚያገኙ፤ እንዴት የታደሉ ናቸው?",
      "6": "ባካ በተባለው ሸለቆ በሚያልፉበት ጊዜ፤ የምንጭ ስፍራ ይሆናል፤ የበልግም ዝናም ኩሬዎችን ይሞላቸዋል፡፡",
      "7": "በመጓዝ ላይ ሳሉ ብዙ ብርታት ያገኛሉ፤ የአማልክትን አምላክ በጽዮን ያዩታል፡፡",
      "8": "ሁሉን የምትችል አምላክ ሆይ! ጸሎቴን ስማ፤ የያዕቆብ አምላክ ሆይ! አድምጠኝ፡፡",
      "9": "አምላክ ሆይ! መርጠህ የቀባኸውን ንጉሣችንን ባርከው፤ ጋሻችን ስለሆነም ተመልከተው፡፡",
      "10": "በሌላ ስፍራ አንድ ሺ ቀን ከመቆየት፤ በመቅደስህ አንድ ቀን መዋል የተሻለ ነው፤ በክፉዎች ቤት ተመችቶኝ ከምኖር ይልቅ፤ በአምላኬ ቤት ደጅ እየጠናሁ መኖርን እመርጣለሁ፡፡",
      "11": "አምላክ ጠባቂያችንና ጋሻችን ነው፤ ቸርነትንና ክብርን ያበዛልናል፤ ደግ ለሚሠሩ ሰዎች ማናቸውንም ነገር አይከለክላቸውም፡፡",
      "12": "ሁሉን የምትችል አምላክ ሆይ! በአንተ የሚታመኑ እንዴት የታደሉ ናቸው!"
    },
    "Chapter 85": {
      "1": "አምላክ ሆይ! ለምድርህ ምሕረትን አሳየህ፤ የያዕቆብን ዘር እንደገና አበለጸግህ፡፡",
      "2": "የሕዝብህን በደል ይቅር አልህ፤ ኃጢአታቸውንም ሁሉ ደመሰስህ፡፡",
      "3": "እነርሱን ከመቆጣት ታገሥህ፤ የብርቱ ቁጣህንም መቅሠፍት መለስህ፡፡",
      "4": "አዳኛችን የሆንህ አምላክ ሆይ! ከተሰደድንበት መልሰህ አቋቁመን፤ በእኛም ያለህን ቅሬታ አርቅልን፡፡",
      "5": "በእኛ ላይ የምትቆጣው ለዘላለም ነውን? ለቁጣህስ ገደብ የለውምን?",
      "6": "እንደገና እንድንበረታ አድርገን፤ እኛም ሕዝቦችህ እየተደሰትን እናመሰግንሃለን፡፡",
      "7": "አምላክ ሆይ! ዘላለማዊ ፍቅርህን አሳየን፤ እርዳን፤ አድነንም፡፡",
      "8": "አምላክ የሚነግረኝን ቃል እሰማለሁ፤ እንደገና በስሕተት መንገድ ካልሄድን በቀር፤ ለእኛ ለሕዝቡ ሰላምን እንደሚሰጠን ቃል ገብቶልናል፡፡",
      "9": "እርሱ የሚፈሩትን ሁሉ ለማዳን ዝግጁ ነው፤ የማዳኑም ኀይል በምድራችን ላይ ይኖራል፡፡",
      "10": "ፍቅርና እውነት ይተቃቀፋሉ፤ ጽድቅና ሰላም ይሳሳማሉ፡፡",
      "11": "የሰው ታማኝነት ከምድር ወደ ሰማይ ከፍ ይላል፤ የአምላክም ጽድቅ ከሰማይ ወደ ምድር ይወርዳል፡፡",
      "12": "አምላክ ያበለጽገናል፤ ምድራችንም ብዙ የመከር ፍሬ ትሰጠናለች፡፡",
      "13": "ጽድቅ በአምላክ ፊት ይሄዳል፤ መንገዱንም ያዘጋጅለታል፡፡"
    },
    "Chapter 86": {
      "1": "አምላክ ሆይ! ደካማና ምስኪን ስለሆንሁ እባክህ ስማኝ አድምጠኝም፡፡",
      "2": "በአንተ ታምኛለሁና ከሞት አድነኝ፤ በአንት ተስፋ ስለማደርግና አንተን ስለማገልግል ጠብቀኝ፡፡",
      "3": "አንተ አምላኬ ነህና ማረኝ፤ ቀኑን ሁሉ ወደ አንተ እጸልያለሁ፡፡",
      "4": "አምላክ ሆይ! ጸሎቴ ወደ አንተ ስለሚወጣ፤ አገልጋይህን ደስ አሰኘው፡፡",
      "5": "አንተ ለእኛ ቸርና መሐሪ ነህ፤ ወደ አንተ ለሚጸልዩትም ሁሉ ዘላለማዊ ፍቅርህን ታሳያቸዋለህ፡፡",
      "6": "አምላክ ሆይ! ጸሎቴን ስማ፤ የልመናዬንም ጩኸት አድምጥ፡፡",
      "7": "አንተ ጸሎቴን ስለምትሰማ፤ በመከራ ጊዜ ወደ አንተ እጮኻለሁ፡፡",
      "8": "ጌታ ሆይ! አንተን የሚመስል አምላክ የለም፤ አንተ ያደረግኸውን ያደረገ ማንም የለም፡፡",
      "9": "አንተ የፈጠርኻቸው ሕዝቦች ሁሉ ወደ አንተ ይመጣሉ፤ ለአንተም ይሰግዳሉ፤ የአንተንም ስም ያከብራሉ፡፡",
      "10": "አንተ ታላቅ ነህ፤ ድንቅ ነገሮችንም ታደርጋለህ፤ አንተ ብቻ አምላክ ነህ፡፡",
      "11": "አምላክ ሆይ! አንተ የምትፈልገውን ነገር ማድረግ አስተምረኝ፤ እኔም በታማኝነት እታዘዛለሁ፤ በፍጹም ቅንነት እንዳገለግልህ አስተምረኝ፡፡",
      "12": "ጌታ አምላኬ ሆይ! በሙሉ ልቤ አመሰግነዋለሁ፤ ስምህንም ለዘላለም አከብራሁ፡፡",
      "13": "ለእኔ የምታሳየው ዘላለማዊው ፍቅርህ እንዴት ታላቅ ነው! ወደ መቃብር ከመውረድ አዳንኸኝ፡፡",
      "14": "አምላክ ሆይ! ዕቢተኞች በእኔ ላይ ተነሰሥተዋል፤ አንተን የማይፈሩ ጨካኞች ሰዎች ሊገድሉኝ ያፈልጋሉ፡፡",
      "15": "አምላክ ሆይ! አንተ ግን መሐሪና ርኅሩኅ አምላክ ነህ፤ ዘወትር ታጋሽ፤ ቸርና ታማኝ ነህ፡፡",
      "16": "ፊትህን ወደ እኔ መልስ ምሕረትንም አድርግልኝ፤ እናቴ የአንተ አገልጋይ ነበረች፤ እኔም የአንተ አገልጋይ ስለሆንሁ፤ ብርታትን ስጠኝ አድነኝም፡፡",
      "17": "አምላክ ሆይ! የቸርነትህን ምልክት አሳየኝ፤ አንተ እንደምታጽናናኝና እንደምትረዳኝ በሚያዩት ጊዜ ጠላቶቼ ሁሉ ያፍራሉ፡፡"
    },
    "Chapter 87": {
      "1": "የእስራኤል አምላክ ከተማውን በተቀደሰው ተራራ ላይ መሠረተ፡፡",
      "2": "በእስራኤል ካሉ ከሌሎች ስፍራዋች ይልቅ የኢየሩሳሌምን ከተማ ይወዳል፡፡",
      "3": "አንቺ የአምላክ ከተማ ሆይ! እነሆ አምላክ ስለ አንቺ የሚናገረውን አስደናቂ ነገር ሁሉ አድምጪ፤",
      "4": "“ለእኔ በመታዘዝ የሚያገለግሉኝን መንግሥታት በምመዘግብበት ጊዜ፤ ግብጽንና ባቢሎንን እጨምራለሁ፤ ከኢየሩሳሌም ተወላጆች ጋር የፍልስጥኤምን፤ የጢሮስንና የኢትዮጵያን ሕዝቦች እጨምራለሁ፡፡”",
      "5": "መንግሥታት ሁሉ በኢየሩሳሌም ስለተወለዱ፤ ሁሉም ጽዮንን “እናታችን” ብለው ይጠሩአታል፡፡ ልዑል አምላክም ታላቅ ያደርጋታል፡፡",
      "6": "አምላክ ሕዝቦቹን ሁሉ ይመዘግባል፤ እያንዳንዱንም “በጽዮን የተወለደ” ብሎ ይጠራዋል፡፡",
      "7": "እነርሱም “የበረከታችን ሁሉ መገኛ ጽዮን ናት” እያሉ በደስታ ይዘምራሉ፡፡"
    },
    "Chapter 88": {
      "1": "አዳኜ የሆንህ አምላክ ሆይ! ቀኑን ሙሉ ወደ አንተ እጮኻለሁ፤ ሌሊቱንም ሙሉ በአንተ ፊት አለቅሳለሁ፡፡",
      "2": "እባክህ ጸሎቴን ስማ፤ ጩኸቴንም አድምጥ፡፡",
      "3": "ብዙ መከራ ስለደረሰብኝ ለመሞት ተቃርቤአለሁ፡፡",
      "4": "ለመሞት እንደተቃረቡት ሰዎች ሆኜአለሁ፤ ኀይሌም ሁሉ አልቆአል፡፡",
      "5": "ተረስቼ በሙታን መካከል ወድቄአለሁ፤ አንተ ፈጽሞ የረሳሃቸውንና የማትረዳቸውን ሞተው በመቃብር የተኙትን መስዬአለሁ፡፡",
      "6": "አንተ ወደ መቃብር አዘቅት ጣልኸኝ፤ ወደ ጨለመውና ጥልቅ ወደ ሆነው ጉድጓድ አወረድኸኝ፡፡",
      "7": "ቁጣህ እጅግ ከብዶኛል፤ የቁጣህም ማዕበል አጥለቅልቆኛል፡፡",
      "8": "ወዳጆቼ ሁሉ ከእኔ እንዲርቁ አደረግህ፤ በፊታቸውም አስጸያፊ አደረግኸኝ፤ ዙሪያዬ ታጥሮአል፤ ማምለጫም የለኝም፡፡",
      "9": "ሐዘኔ ከመብዛቱ የተነሣ ዐይኖቼ ደከሙ፤ አምላክ ሆይ! በየቀኑ ወደ አንተ እጮኻለሁ፤ እጆቼንም ለጸሎት ወደ አንተ እዘረጋለሁ፡፡",
      "10": "ለሙታን ተአምራትን ታደርጋለህን? ዘላለማዊ ፍቅርህ በመቃብር ታማኝነትህ በጥፋት ቦታ ይነገራልን?",
      "12": "አምራትህ በዚያ በጨለማ ስፍራ፤ ታዳጊነትህስ በተረሱ ሰዎች አገር ይታያልን?",
      "13": "አምላክ ሆይ! እንድትረዳኝ ወደ አንተ እጮኻለሁ፤ በየማለዳውም ወደ አንተ እጸልያለሁ፡፡",
      "14": "አምላክ ሆይ! ለምን ትጥለኛለህ? ፊትህንስ ከእኔ ለምን ትሰውራለህ?",
      "15": "ከልጅነቴ ጀምሮ መከራ ደርሶብኛል፤ ብዙ ጊዜም ለመሞት ተቃርቤአለሁ፤ ከቅጣትህ የተነሣ ተጎሳቁዬአለሁ፡፡",
      "16": "ብርቱ ቁጣህ አደቀቀኝ፤ አስፈሪ የሆነው ተግሣጽህ አጠፋኝ፡፡",
      "17": "እነርሱ ቀኑን ሙሉ እንደ ጎርፍ ደረሱብኝ፤ ዙሪያዬንም ከበቡኝ፡፡",
      "18": "የቅርብ ወዳጆቼንና ጓደኞቼን እንኳ ከእኔ እንዲርቁና እንዲጸየፉኝ አደረግህ፤ ጨለማ ብቻ ጓደኛዬ �ሆነ፡፡"
    },

    "Chapter 89": {
      "1": "አምላክ ሆይ! ስለ ዘላለማዊው ፍቅርህ ዘወትር እዘምራለሁ፤ እውነተኛነትህንም ለመጪው ትውልድ ሁሉ እገልጣለሁ፡፡",
      "2": "ፍቅርህ ለዘላለም እንደሚኖርና እውነተኛነትህም በሰማይ የጸና መሆኑን ዐውቃለሁ፡፡",
      "3": "አንተ አስቀድመህ “ከመረጥሁት ሰው ጋር ቃል ኪዳን ገባሁ፤ ለአገልጋዬ ለዳዊት የተስፋ ቃል ሰጠሁት” ብለህ ነበር፤",
      "4": "የሰጠኸውም የተስፋ ቃል “ዘርህ ለዘላለም ይነግሣል፤ ትውልድህንም ለዘላለም አጸናዋለሁ” የሚል ነው፡፡",
      "5": "አምላክ ሆይ! ስለምታደርጋቸው ተአምራትና ስለ እውነተኛነትህ ሰማያት በቅዱሳን ጉባኤ ይዘምራሉ፡፡",
      "6": "አምላክ ሆይ! በሰማይ አንተን የሚመስል የለም፤ ከሰማይ መላእክትም መካከል ከአንተ ጋር የሚስተካከል የለም፤",
      "7": "አንተ በቅዱሳን ጉባኤ መካከል የተከበርህ ነህ፤ ሁሉም አንተን በመፍራት ይኖራሉ፡፡",
      "8": "ሁሉን የምትችል አምላክ ሆይ! እንደ አንተ ኀያል የሆነ ማንም የለም፤ አምላክ ሆይ! አንተ በሁሉ ነገር እውነተኛ ነህ፡፡",
      "9": "አንተ ኀይለኛውን ባሕር በስልጣንህ ታዛለህ፤ የማዕበሉንም ቁጣ ጸጥ ታደርጋለህ፡፡",
      "10": "ረዓብ የተባለውን ታላቅ አውሬ ረግጠህ ገደልኸው፤ በታላቁ ኀይልህ ጠላቶችህን ሁሉ ድል አድርገህ በታተንሃቸው፡፡",
      "11": "ሰማይና ምድር የአንተ ናቸው፤ ዓለምንና በውስጡ ያሉትን ሁሉ የፈጠርህ አንተ ነህ፡፡",
      "12": "አንተ ሰሜንና ደቡብን ፈጠርህ፤ የታቦርና የሖርሞን ተራሮች ለአንተ በደስታ ይዘምራሉ፡፡",
      "13": "ክንድህ እጅግ የበረታ ነው፤ ኀይልህም እጅግ ታላቅ ነው፡፡",
      "14": "መንግሥትህ የተመሠረተው በእውነትና በፍትሕ ላይ ነው፤ ፍቅርና እውነተኛነት በሥራህ ሁሉ ይታያሉ፡፡",
      "15": "በመዘመር የሚያገለግሉህና በቸርነትህ ብርሃን የሚኖሩ እንዴት የታደሉ ናቸው!",
      "16": "በአንተ ምክንያት ቀኑን ሙሉ ይደሰታሉ፤ ስለታዳጊነትህም ያመሰግኑሃል፡፡",
      "17": "ታላላቅ ድሎችን ትሰጠናለህ፤ በፍቅርህም ብርቱዎች ታደርገናለህ፡፡",
      "18": "አምላክ ሆይ! አንተ ጠባቂያችንን መረጥህልን፤ ቅዱስ የሆንህ የእስራኤል አምላክ ሆይ! አንተ ንጉሣችንን ሰጠኸን፡፡",
      "19": "ከብዙ ዘመናት በፊት በራእይ ለአግጋዮችህ እንዲህ ብለህ ተናግረሃል፤ “ኃያሉን ረድቻለሁ፤ ከሕዝብ መካከል ለመረጥሁትም ዙፋን ሰጥቻለሁ፤",
      "20": "አገልጋዬን ዳዊትን የተቀደሰ ዘይት ቀብቼ አነገሥሁት፡፡",
      "21": "በርታቴ ዘወትር ከእርሱ ጋር ይሆናል፤ ኀይሌም ያበረታዋል፡፡",
      "22": "ጠላቶቹ እርሱን ለማጥቃት የሚያደርጉት ሙከራ አይሳካላቸውም፡፡",
      "23": "ጠላቶቹን አደቅቅለታሉ፤ የሚጠሉትንም ሁሉ ከፊቱ አጠፋለታለሁ፡፡",
      "24": "እወደዋለሁ፤ ለእርሱም ታማኝ እሆናለሁ፤ በስሜም ዘወትር ድል አድራጊ እንዲሆን አደርገዋለሁ፡፡",
      "25": "ሥልጣኑ ከባሕር እስከ ወንዞች ይሆናል፡፡",
      "26": "እርሱም ‹አንተ አባቴና አምላኬ ነህ አንተ አምባዬና አዳኜ ነህ› የለኛል፡፡",
      "27": "እኔም የበኩር ልጅና ከነገሥታትም ሁሉ በላይ እንዲሆን አደርገዋለሁ፡፡",
      "28": "ለእርሱ የሰጠሁትን የተስፋ ቃል ሁሉ ዘወትር እጠብቃለሁ፤ ከእርሱ ጋር የገባሁትንም ቃል ኪዳን አጸናለታለሁ፡፡",
      "29": "የመንግሥቱም የትውልድ ሐረግ እንደ ሰማይ የጸና ይሆናል፤ ዘሩም ለዘላለም ይነግሣል፡፡",
      "30": "ነገር ግን የእርሱ ዝርያዎች ሕጌን ቢጥሱ በትእዛዜም መሠረት ባይኖሩ፤",
      "31": "መመሪያዎቼን ባይቀበሉ፤ ትእዛዜንም ባይጠብቁ፤",
      "32": "በኃጢአታቸው ምክንያት እቀጣቸዋለሁ፤ በበደላቸውም ምክንያት መከራ አመጣባቸዋለሁ፡፡",
      "33": "ነገር ግን ለዳዊት ያለኝ ፍቅር ከቶ አይገታም፤ ለእርሱ የሰጠሁትንም የተስፋ ቃል ከመፈጸም ወደ ኋላ አልልም፡፡",
      "34": "ከእርሱ ጋር የገባሁትን ቃል ኪዳን አላፈርስም፤ ለእርሱ ከሰጠሁትም የተስፋ ቃል አንዱን እንኳ አላስቀርም፡፡",
      "35": "በማያዳግም ሁኔታ አንድ ጊዜ በቅዱስ ስሜ ስለማልሁ ለዳዊት ከቶ አልዋሽም፡፡",
      "36": "ትውልዱ አይቋረጥም፤ መንግሥቱንም ፀሐይ እስከምትኖርበት ዘመን እጠብቃለሁ፡፡",
      "37": "በሰማይ በእውነተኛነት እንደምትመሰክረው እንደ ጨረቃም የጸና ይሆናል፡፡”",
      "38": "አሁን ግን በመረጥኸው ንጉሥ ላይ ተቆጥተሃል፤ ተለይተኸዋል፤ ጥለኸዋልም፡፡",
      "39": "ከአገልጋይህ ጋር የገባኸውን ቃል ኪዳን አፍርሰሃል፤ ዘውዱንም በዐፈር ላይ ጥለሃል፡፡",
      "40": "የከተማውንም ቅጽሮች አፈራርሰሃል፤ ምሽጎቹንም ደምስሰሃል፡፡",
      "41": "የመንገድ ተላላፊዎች ሁሉ ንብረቱን ይዘርፋሉ፤ ጎረቤቶቹ ሁሉ በእርሱ ይስቃሉ፡፡",
      "42": "ድልን ለጠላቶቹ ሰጥተህ፤ እንዲደሰቱ አደረግሃቸው፡፡",
      "43": "የጦር መሣሪያዎቹ ከጥቅም ውጭ እንዲሆኑ አድርገሃል፤ በጦርነትም እንዲሸነፍ ተለይተኸዋል፡፡",
      "44": "በትረ መንግሥቱን ነጠቅኸው፤ ዙፋኑንም በመሬት ላይ ጣልኽበት፡፡",
      "45": "ያለ ዕድሜው አስረጀኸው፤ በሐፍረትም ሸፈንከው፡፡",
      "46": "አምላክ ሆይ! የምትሰወረው ለዘላለም ነውን? ቁጣህስ እንድ እሳት የሚነደው እስከ መቼ ነው?",
      "47": "ዕድሜዬ ምን ያህል አጭር እንደሆነ አስብ፤ ሁላችንንም ሟቾች አድርገህ እንደፈጠርከን አስታውስ፡፡",
      "48": "ሰው ሞት ሳይደርስበት እንዲሁ ለመኖር እንዴት ይችላል? ወደ መቃብር ሳይወርድ ሊቀርስ እንዴት ይችላል?",
      "49": "አምላክ ሆይ! የቀድሞዎቹ የፍቅርህ ማረጋገጫዎች የት አሉ? ለዳዊት የሰጠኸው የተስፋ ቃል የት ነው?",
      "50": "እኔ አገልጋይህ የቱን ያህል እንደምሰደብ አስብ፤ የአረማውያንንም ስድብ ተሸክሜ እንደምኖር አትዘንጋ፡፡",
      "51": "አምላክ ሆይ! ጠላቶችህ የመረጥኸውን ንጉሥ ይሰድባሉ፤ በሄደበት ሁሉ ያፌዙበታል፡፡",
      "52": "አምላክን ለዘላለም አመስግኑ! አሜን! አሜን!"
    },
    "Chapter 90": {
      "1": "አምላክ ሆይ! ከዘመናት እስከ ዘመናት መጠጊያ ሆነኸናል፤",
      "2": "ተራራዎችን ከመሠራትህና ዓለምንም ከመፍጠርህ በፊት፤ ለዘላለም አምላክ ነህ፤ ከእንግዲህ ወዲህም ለዘላለም አምላክ ሆነህ  ትኖራለህ፡፡",
      "3": "ሰው ወደነበረበት እንዲመለስ ተናግረሃል፤ ተመልሶም ትቢያ እንዲሆን ታደርገዋለህ፡፡",
      "4": "ለአንተ አንዲ ሺ ዓመት እንደ አንድ ቀን ነው፤ አልፎ እንደ ሄደው እንደ ትናንት ነው፤ በሌሊትም እንዳለ እንደ አንድ ሰዓት ጥበቃ ነው፡፡",
      "5": "እንደ ጎርፍ በድንገት ትወስደናለህ፤ ከሕልም የተዘመ ሕይወት የለንም፡፡ በማለዳም እንደሚበቅል አረም ነን፤",
      "6": "አረም ወዲያው አድጎ ያብባል፤ ሲመሽ ግን ጠውልጎ ይደርቃል፡፡",
      "7": "በቁጣህ ጠፍተናል፤ በመዓትህም ተሸብረናል፡፡",
      "8": "ኃጢአታችንን በፊትህ ታኖራለህ፤ የተሰወረውንም በደላችንን ለአንተ በሚታይ ቦታ ታስቀምጣለህ፡፡",
      "9": "ሕይወታችን ከቁጣህ የተነሣ በአጭሩ ተቀጨ፤ እንደ ድምፅም ወዲያውኑ ጠፋ፡፡",
      "10": "ዕድሜአችን ሰባ ዓመት ነው፤ ቢበዛም ሰማንያ ዓመት ነው፤ እርሱም በመከራና በሐዘን የተሞላ ነው፤ ዕድሜአችን በቶሎ ያልቃል፤ እኛም እናልፋለን፡፡",
      "11": "የቁጣህ ኀይል የደረሰበት ማን ነው? መዓትህ ሚያመጣውንስ ፍርሃት የሚያውቅ ማን ነው?",
      "12": "ጥበበኞች ለመሆን እንድንችል ዕድሜአችን ምን ያህል አጭር እንደሆነ አስተምረን፡፡",
      "13": "አምላክ ሆይ! ቁጣህ እስከ መቼ ይቆያል? እባክህ ለአገልጋዮችህ ራራ!",
      "14": "በዘመናችን ሁሉ እንድንዘምርና ደስ እንዲለን፤ ዘላለማዊውን ፍቅርህን በየማለዳው አሳየን፡፡",
      "15": "የመከራ ዓመታትነ አሳልፈናል፤ ብዙ ሐዘንም ደርሶብናል፤ በዚህ ሁሉ ልክ ደስታን ስጠን፡፡",
      "16": "እኛ አገልጋዮችህ ታላቁን ሥራህን እንድናይ ፍቀድልን፡፡ ልጆቻችንም የኀይልህን ክብር እንዲያዩ አድርጋቸው፡፡",
      "17": "አምላካችን ሆይ! በረከትህ ከእኛ ጋር ይሁን፤ የምናደርገውንም ሁሉ አሳካልን፡፡"
    },

    "Chapter 91": {
      "1": "መጠለያ በመፈለግ ወደ አምላክ የሚቀርብ፤ ሁሉን የሚችለውን አምላክ መጠጊያ የሚያደርግ፤",
      "2": "አምላክን አንተ መከታዬና መጠጊያዬ ነህ፤ አንተ አምላሴ ስለሆንህ በአንተ እታመናለሁ ይለዋል፡፡",
      "3": "አምላክ ከተሰወሩ አደጋዎችና ለሞት ከሚያደርሱ በሽታዎች ይጠብቅሃል፡፡",
      "4": "በክንፎቹ ይጋርድሃል፤ እርሱ ስለሚከባከብህ በሰላም ትኖራለህ፤ የእርሱ እውነተኛነት ጋሻና መከታ ይሆንልሃል፡፡",
      "5": "በሌሊት አደጋ ይደርስብኛል፤ በቀን ፍላጻ ይወረወርብኛል፤",
      "6": "በጨለማ መቅሠፍት ያመታኛል፤ በጠራራ ፀሐይ ክፉ በሽታ ይዞ ይገድለኛል በማለት አትሰጋም፡፡",
      "7": "አንድ ሺ በአጠገብህ፤ ዐሥር ሺ በስተቀኝህ ይወድቃሉ፤ አንተ ግን ከቶ አትጎዳም፡፡",
      "8": "ክፉዎች ሲቀጡ በዓይንህ ታያለህ፡፡",
      "9": "አንተ አምላክን መከታህ፤ ልዑል አምላክንም ጠባቂህ አድርገሃል፡፡",
      "10": "ስለዚህ ብርቱ አደጋ አይደርስብህም፤ መቅሠፍትም ወደ ቤትህ አይገባም፡፡",
      "11": "በምትሄድበት ሁሉ እንዲጠብቁህ፤ ያህዌ መላእክቶቹን ያዛቸዋል፡፡",
      "12": "እግሮችህ ድንጋይ አደናቅፎአቸው እንዳይጎዱ፤ መላእክቱ በእጆቻቸው የደግፉሃል፡፡",
      "13": "አንበሳና እባብን ትረግጣለህ፤ በአስፈሪው አንበሳና በመርዛሙ እባብ ላይ ትራመዳለህ፡፡",
      "14": "አምላክ እንዲህ ይላል፤ ስለሚወደኝ ከጠላቶቹ እጅ አስጥለዋለሁ፤ ስሜንም ስለሚያውቅ እጋርደዋለሁ፡፡",
      "15": "በሚጠራኝም ጊዜ እሰማዋለሁ፤ በመከራው ጊዜ ከእርሱ ጋር እሆናለሁ፤ አድነዋለሁ፤ አከብረዋለሁም፡፡",
      "16": "ረዥም ዕድሜ በመስጠት ደስ አሰኘዋለሁ፤ አዳኝነቴንም አሳየዋለሁ፡፡"
    },

    "Chapter 92": {
      "1": "አምላክ ሆይ! አንተን ማመስገን፤ ልዑል አምላክ ሆይ! ስለ ክብርህ መዘመር እንዴት መልካም ነው!",
      "2": "ስለ ዘላለማዊው ፍቅርህ በየማለዳው መናገር፤ ስለ ስውነተኝነትህ በየሌሊቱ ማውራት፤ እንዴት መልካም ነው!",
      "3": "ባለ አውታር በሆኑት የሙዚቃ መሣሪያዎችና በበገና ቅኝት፤ አንተን ማመስገን እንዴት መልካም ነው!",
      "4": "አምላክ ሆይ! የአንተ ታላላቅ ሥራዎች ደስ ያሰኙኛል፤ አንተ ስላደረግሃቸውም ነገሮች በደስታ እዘምራለሁ፡፡",
      "5": "አምላክ ሆይ! ሥራህ እንዴት ታላቅ ነው! አሳብህስ እንዴት ጥልቅ ነው!",
      "6": "ሰነፍ ሰው ሊያውቀው ሞኝም ሊያስተውለው አይችልም፡፡",
      "7": "ክፉዎች እንደ ሣር ቶሎ ቢያድጉም፤ ኃጢአተኞች ቢበለጽጉም፤ በመጨረሻ ፈጽሞ ይጠፋሉ፡፡",
      "8": "አንተ ግን አምላኬ ሆይ! ለዘላለም የሁሉ በላይ ነህ፡፡",
      "9": "ጠላቶችህ እንደሚጠፉና ክፉዎች ሁሉ አንደሚሸነፉ የተረጋገጠ ነው፡፡",
      "10": "አንተ እንደ ጋሻ ብርቱ አደረግኸኝ፤ በብዙ በረከትም አስደሰትኸኝ፡፡",
      "11": "የጠላቶቼን መሸነፍ አየሁ፤ አስጨናቂዎቼም እንደጠፉ ሰማሁ፡፡",
      "12": "ደጋግ ሰዎችም እንደ ዘንባባ ዛፍ ይለመልማሉ፤ እንደ ሊባኖስ ዝግባም ወደ ላይ ያድጋሉ፡፡",
      "13": "በአምላክ ቤት እንደ ተተከሉ፤ በመቅደሱም ውስጥ ተመችቶአቸው እንደሚኖሩ፤",
      "14": "ከብዙ ዘመን በኋላ እንኳ ባለማቋረጥ እንደሚያፍሩ፤ ዘወትርም አረንጓዴና ጠንካራ እንደሆኑ ዛፎች ይሆናሉ፡፡",
      "15": "ይህም የሚያረጋግጠው አምላክ ትክክለኛ መሆኑንና ጠባቂዬ በሆነው አምላክ ዘንድ ዐመፅ ያለመኖሩን ነው፡፡"
    },
    "Chapter 93": {
      "1": "ያህዌ ንጉሥ ነው፤ ግርማንና ኀይልን ተጎናጽፎአል፤ ምድርን በአንድ ስፍራ አጸናት፤ ከቶም አትናወጥም፡፡",
      "2": "አምላክ ሆይ! ዙፋንህ ከጥንት ጀምሮ የጸና ነው፤ አንተም ከዘመናት ሁሉ በፊት የነበርህ ነህ፡፡",
      "3": "አምላክ ሆይ! የባሕር ጥልቆች ድምፃቸውን ከፍ አድረገው ይጮኻሉ፤",
      "4": "ነገር ግን ድምፁ ከብዙዛኈች ድምፅ ይልቅ ታላቅ የሆነው፤ ለባሕር ማዕበሎችም የበረታው አምላክ ከሁሉ በላይ ሆኖ በሰማይ ይገዛል፡፡",
      "5": "አምላክ ሆይ! ሕግህ ጽኑ ነው፤ መቅደስህም ለዘላለም በእውነት ቅዱስ ነው፡፡"
    },
    "Chapter 94": {
      "1": "አምላክ ሆይ! አንተ በቀልን የምትመልስ አምላክ ነህ፤ ስለዚህ ፍርድህን ግለጥ፡፡",
      "2": "አንተ የሁሉ ፈራጅ ነህ፤ ስለዚህም ተነሥ! ለትዕቢተኞች የሚገባቸውን ቅጣት ስጣቸው፡፡",
      "3": "ክፉዎች የሚታበዩት እስከ መቼ ነው? አምላክ ሆይ! ኧረ እስከ መቼ ነው?",
      "4": "ዐመፀኞች የሚመኩትና፤ በዐመፅ ሥራቸው የሚታበዩት እስከ መቼ ነው?",
      "5": "አምላክ ሆይ! በሕዝብህ ላይ ግፍ ይሠራሉ፤ የአንተን ወገኖች ይጨቁናሉ፡፡",
      "6": "ባሎቻቸው የሞቱባቸውን ሴቶችና አባትና እናት የሌላቸውን ልጆች ይገድላሉ፤ በምድራችን የሚኖሩትንም መጻተኞች ያጠፋሉ፡፡",
      "7": "ይህንንም ሁሉ እያደረጉ፤ “አምላክ አያየንም፤ የእስራኤል አምላክ አይመለከተንም” ይላሉ፡፡",
      "8": "ሕዝቤ ሆይ! እስከዚህ ሰነፎችና ሞኞች ለምን ትሆናላችሁ? ዕውቀት የምትገበዩትስ መቼ ነው?",
      "9": "ጆሮን የፈጠረ አምላክ አይሰማምን? ዐይንንስ ጠፈጠረ አምላክ አያይምን?",
      "10": "መንግሥታት ሁሉ በእርሱ ቁጥጥር ሥር ሲሆኑ ሳለ አይቀጣቸውምን? የሰዎች ሁሉ አስተማሪ ሲሆን ሳለ፤ ምንም ዕውቀት የለውም ለማለት ነውን?",
      "11": "ያህዌ አሳባቸውን ያውቃል፤ የማስተዋል ችሎታቸውንም ከንቱነት ይረዳል፡፡",
      "12": "አምላክ ሆይ! አንተ የምትገሥጸውና ሕግህንም የምታስተምረው ሰው እንዴት የታደለ ነው!",
      "13": "ክፉዎች የሚወድቁት ጉድጓድ እስኪቆፈር ድረስ፤ እርሱን በመከራ ቀኖች ታሳርፈዋለህ፡፡",
      "14": "ያህዌ ሕዝቡን አይጥልም፤ የእርሱ የሆኑትንም አይተዋቸውም፡፡",
      "15": "ፍትሕ እንደገና የዳኝነት መሠረት ትሆናለች፤ ልበ ቅኖችም ሁሉ ይደግፉዋታል፡፡",
      "16": "ዐመፀኞችን ለመቃወም ስለ እኔ የቆመ ማን ነው? ከክፉ አድራጊዎችስ ጋር ስለ እኔ የተከራከረ ማን ነው?",
      "17": "አምላክ ባይረዳኝ ኖሮ፤ ፈጥኜ ወደ ሙታን ዓለም በወረድሁ ነበር፡፡",
      "18": "“ለመውደቅ ተቃርቤአለሁ” ብዬ ነበር፤ አምላክ ሆይ! ዘላለማዊ ፍቅርህ ግን ደግፎ አቆመኝ፡፡",
      "19": "አሳብና ጭንቀት በያዘኝ ጊዜ፤ አንተ ታጽናናኛለህ፤ ደስም ታሰኘኛለህ፡፡",
      "20": "አንተ ዐመፅን እንደ ጽድቅ ከሚቆጥሩ ከነውረኞች ፈራጆች ጋር አትተባበርም፡፡",
      "21": "እነርሱ በደጋግ ሰዎች ላይ ያሤራሉ፤ በንጹሐን ሰዎች ላይም የሞት ፍርድ ይበይናሉ፡፡",
      "22": "ለእኔ ግን አምላክ መከታዬ ነው፤ አምላኬ ጠባቂዬ ነው፡፡",
      "23": "እርሱ ስለ ክፋታቸው ይቀጣቸዋል፤ ስለ ኃጢአታቸውም ይደመስሳቸዋል፤ ያህዌ አምላካችን ያጠፋቸዋል፡፡"
    },
    "Chapter 95": {
      "1": "ኑ፤ አምላክን እናመስግን፤ ለሚጠብቀን አምላካችን በደስታ እንዘምር፡፡",
      "2": "ወደ ፊቱ ቀርበን እናመስግነው፤ የምስጋና መዝሙሮችን በደስታ እንዘምርለት፡፡",
      "3": "ምክንያቱም ያህዌ ኀያል አምላክ ነው፤ ከአማልክት ሁሉ በላይ የሆነ ታላቅ ንጉሥ ነው፡፡",
      "4": "ከጥልቅ ዋሻዎች ጀምሮ እስከ ከፍተኛ ተራራዎች ድረስ፤ ምድርን በሙሉ ይገዛል፡፡",
      "5": "እርሱ የፈጠራቸውን ባሕርንና ምድርን ይቆጣጠራል፡፡",
      "6": "ኑ፤ በእግሩ ሥር ወድቀን እንስገድለት፤ ፈጣሪያችን በሆነው በያህዌ ፊት እንንበርከክ፡፡",
      "7": "እርሱ አምላካችን ነው፤ እኛም እርሱ የሚጠነቀቅልን ሕዝቦቹና የሚያሠማራን መንጋዎቹ ነን፤ ስለዚህ ዛሬ እንዲህ ሲል የሚናገረውን በማስተዋል አድምጡ፡",
      "8": "“የቀድሞ አባቶቻችሁ በመሪባ እንደሆኑት፤ በዚያን ቀን በማሳህ በረሓ እንዳደረጉት፤ ልባችሁን በማጽናት እልኸኞች አትሁኑ፡፡",
      "9": "እነርሱ ያደረግሁላቸውን ድንቅ ነገሮች ቢያዩ እንኳ በዚያ ተፈታተኑኝ፤ ተገዳደሩኝም፡፡",
      "10": "ያንን ሕዝብ አርባ ዓመት ሙሉ ተጸየፍሁት፤ ስለዚህም ‹ውለታ ቢሶች ናችሁ፤ ትእዛዜንም መፈጸም አትፈልጉም› አልኋቸው፡፡",
      "11": "ተቆጥቼም ‹ዕረፍት ወደምታገኙባት ምድር ከቶ አትገቡም› ብዬ ማልሁ፡፡”"
    },
    "Chapter 96": {
      "1": "ለያህዌ አዲስ መዝሙር ዘምሩ፤ በምድር የምትኖሩ ሕዝቦች ሁሉ ለአምላክ ዘምሩ፡፡",
      "2": "ለአምላክ ዘምሩ፤ አመስግኑትም፤ የአዳኝነቱን መልካም ዜና በየቀኑ አብሥሩ፡፡",
      "3": "ለመንግሥታት ሁሉ ክብሩን አስታውቁ፤ ለሕዝቦቹም ሁሉ ታላቅ ሥራውን አውሩ፡፡",
      "4": "ያህዌ ታላቅ ነው፤ ከፍ ያለ ምስጋናም ይገባዋል፤ ከአማልክት ሁሉ ይልቅ ሊከበር ይገባዋል፡፡",
      "5": "ሌሎች ሕዝቦች የሚሰግዱላቸው አማልክት ጣዖታት ናቸው፤ አምላክ ግን ሰማይን የፈጠረ አምላክ ነው፡፡",
      "6": "በዙሪያው ያለው ክብርና ግርማ ነው፤ መቅደሱም ኀይልና ውበት ሞልቶታል፡፡",
      "7": "በምድር የምትኖሩ ሕዝቦች ሁሉ፤ አምላክን አመስግኑ፤ ስለ ክብሩና ስለ ኀይሉ አወድሱት፡፡",
      "8": "የአምላክን ክቡር ስም አመስግኑ፤ መባን ይዛችሁ ወደ መቅደሱ ግቡ፡፡",
      "9": "ቅዱስ የሆነው አምላክ በሚገለጥበት ጊዜ በፊቱ ስገዱ፤ የምድር ሕዝቦች ሁሉ በፊቱ ተንቀጥቀጡ፡፡",
      "10": "ለመንግሥታት ሁሉ “ያህዌ ንጉሥ ነው፤ ምድር በጽኑ ስለተመሠረተች አትናወጥም፤ እርሱ ለሕዝቦች ሁሉ በቅንነት ይፈርዳል” በሉ፡፡",
      "11": "ሰማይና ምድር ደስ ይበላችሁ፤ ባሕርና በውስጥዋ ያላችሁ ሁሉ እልል በሉ፡፡",
      "12": "ምድርና በውስጥዋ የምትኖሩ ሁሉ ደስ ይበላችሁ፤ ዛፍና ደን ሁሉ በደስታ እልል በሉ!",
      "13": "ምክንያቱም አምላክ በምድር ላይ ሊፈርድ በሚመጣበት ጊዜ፤ ለዓለም ሕዝቦች በቅንነትና በትክክለኛነት ይፈርዳል፡፡"
    },
    "Chapter 97": {
      "1": "ያህዌ ንጉሥ ነው! ምድር ሆይ! ደስ ይበልሽ! እናንተ በባሕር ውስጥ ያላችሁ ደሴቶች ሁሉ፤ ደስ ይበላችሁ፡፡",
      "2": "ደመናና ጨለማ ዙሪያውን ከበውታል፤ በእውነትና በፍትሕ ያስተዳድራል፡፡",
      "3": "የሚነድ እሳት እፊት እፊቱ ይሄዳል፤ በዙሪያው ያሉትን ጠላቶቹን ያቃጥላል፡፡",
      "4": "የመብረቁ ብልጭታ በዓለም ላይ ያበራል፤ ምድርም አይታ ትንቀጠቀጣለች፡፡",
      "5": "የምድር ሁሉ ጌታ በሆነው በያህዌ ፊት፤ ተራሮች እንደ ሰም ይቀልጣሉ፡፡",
      "6": "ሰማያት ጽድቅን ይናገራሉ፤ መንግሥታት ሁሉ ክብሩን ያያሉ፡፡",
      "7": "ለጣዖታት የሚሰግዱና በእነርሱ የሚመኩ ሁሉ ያፍራሉ፤ አማልክት ሁሉ በያህዌ እግር ሥር ወድቀው ይሰግዳሉ፡፡",
      "8": "አምላክ ሆይ! ስለ ትክክለኛ ፍርድህ የጽዮን ሕዝቦች ደስ ይላቸዋል፤ የይሁዳ ከተሞችም ሐሤት ያደርጋሉ፡፡",
      "9": "ሁሉን የምትችል አምላክ ሆይ! አንተ የምድር ሁሉ ገዥ ነህ፤ ከአማልክት ሁሉ ይልቅ ከፍ ያልህ ነህ፡፡",
      "10": "አምላክ ክፋትን የሚጠሉትን ሁሉ ይወዳል፤ የሕዝቡንም ሕይወት ይጠብቃል፤ ከጨካኞችም እጅ ይታደጋቸዋል፡፡",
      "11": "ብርሃን ለደጋግ ሰዎች፤ ደስታም ለልበ ቅኖች ወጣላቸው፡፡",
      "12": "አምላክ ስላደረገው ነገር ደጋግ ሰዎች ሁሉ ደስ ይበላችሁ፤ ቅዱስ አምላክ ያደረገውን አስታውሱ አመስግኑትም፡፡"
    },
    "Chapter 98": {
      "1": "አስደናቂ ነገሮችን አድርጎአልና ለአምላክ አዲስ መዝሙር ዘምሩ፤ በራሱ ኀይልና በቅዱስ ብርታቱ ድልን ተቀዳጅቶአል፡፡",
      "2": "አምላክ የራሱን ድል አስታውቆአል፤ የማዳኑንም ኀይል ለመንግሥታት ሁሉ ገልጦአል፡፡",
      "3": "ለእስራኤል ሕዝቦች የሰጠውን የተስፋ ቃል በታማኝነትና በዘላለማዊ ፍቅር ጠብቆአል፤ በየስፍራው ያሉ ሕዝቦች ሁሉ፤ የአምላካችንን ድል አድራጊነት አይተዋል፡፡",
      "4": "በምድር ላይ የምትኖሩ ሕዝቦች ሁሉ ለያህዌ በደስታ ዘምሩ፤ በመዝሙርና በእልልታ አመስግኑት፡፡",
      "5": "በገና በመደርደርና በመዘመር ለአምላክ ምስጋና አቅርቡ፡፡",
      "6": "ጥሩምባና ቀንደ መለከት ንፉ፤ ለያህዌ ለንጉሣችን እልል በሉ፡፡",
      "7": "ባሕርና በውስጥዋ ያላችሁ ፍጥረቶች ሁሉ ድምፃችሁን አሰሙ፤ ምድርና በእርስዋ የምትኖሩ ሁሉ ዘምሩ፡፡",
      "8": "እናንተ ወንዞች አጨብጭቡ፤ እናንተ ተራሮች በያህዌ ፊት እልል እያላችሁ በአንድነት ዘምሩ፡፡",
      "9": "ምክንያቱም ያህዌ በምድር ላይ ሊፈርድ በሚመጣበት ጊዜ ለዓለም ሕዝቦች በቅንነትና በትክክለኛነት ይፈርዳል፡፡"
    },
    "Chapter 99": {
      "1": "ያህዌ ንጉሥ ነው፤ ሕዝቦች ይንቀጠቀጣሉ፤ በኪሩቤል ላይ ባለው ዙፋኑ ተቀመጠ፤ ምድርም ተናወጠች፡፡",
      "2": "ያህዌ በጽዮን ታለቅ ነው ፤ ከመንግሥታትም ሁሉ በላይ ነው፡፡",
      "3": "እጅግ አስፈሪና ክቡር የሆነ ስሙን ሰው ሁሉ ያመሰግነዋል፤ እርሱ ቅዱስ ነው፡፡",
      "4": "አንተ ታላቅ ንጉሥ፤ አንተ ትክክል የሆነውን ነገር ትወዳለህ በእስራኤል ላይ ትክክለኛ ፍርድን መሠረትህ፤ ጽድቅንና ቅንነትን አቆምህ፡፡",
      "5": "ቅዱስ ስለሆነ፤ ያህዌ አምላካችንን አመስግኑ፤ በዙፋኑ ፊት ስገዱ፡፡",
      "6": "ሙሴና አሮን የእርሱ ካህናት ነበሩ፤ ሳሙኤልም ወደ እርሱ ከጸለዩት አንዱ ነው፤ እነዚህ ሁሉ ወደ ያህዌ ጮኹ፤ እርሱም ሰማቸው፡፡",
      "7": "በደመና ዐምድ ሆኖ ተናገራቸው፤ የሰጣቸውንም ሕግና ትእዛዝ ፈጸሙ፡፡",
      "8": "አምላክ ሆይ! ጸሎታቸውን ሰማሃቸው፤ ይቅር ባይ አምላክም ሆንህላቸው፤ ነገር ግን ስለ በደላቸው እነርሱን ከመቅጣት ቸል አላልኽም፡፡",
      "9": "አምላካችንን አመስግኑት፤ በተቀደሰ ተራራውም ላይ አገልግሉት ያህዌ አምላካችን ቅዱስ ነው፡፡"
    },
    "Chapter 100": {
      "1": "በምድር ላይ የምትኖሩ ሕዝቦች ሁሉ ለአምላክ “እልል!” በሉ፡፡",
      "2": "ያህዌን በደስታ አገልግሉት፤ የደስታ መዝሙር እየዘመራችሁ ወደ እርሱ ፊት ቅረቡ፡፡",
      "3": "ያህዌ አምላክ መሆኑን አትርሱ፤ እርሱ ፈጠረን፤ ወገኖቹም አደረገን፤ ስለዚህ እኛ እንደ በጎች መንጋ የሚያሠመራን ሕዝቦቹ ነን፡፡",
      "4": "እያመሰገናችሁ በመቅደሱ በሮች ግቡ፤ ምስጋናም በመስጠት ወደ አደባባዩ ሂዱ፤ አመስግኑት አወድሱትም፤",
      "5": "ምክንያቱም ያህዌ ቸር ነው፤ ፍቅሩም ዘላለማዊ ነው፤ እውነተኛነቱም ለዘላለም ይኖራል፡፡"
    },
    "Chapter 101": {
      "1": "አምላክ ሆይ! ስለ እውነተኛ ፍቅርህና፤ ስለ ትክክለኛ ፍርድህ ቅኔ እቀኛለሁ፤ እዘምርልሃለሁም፡፡",
      "2": "አንተ ከረዳኸኝ ነውር የሌለበት ጠባይ ይኖረኛል፤ ቤቴም ውስጥ በንጹሕ ልብ እኖራለሁ፡፡",
      "3": "ክፉ ነገር ሲደረግ አይቼ ዝም አልልም፤ ከአምላክ የራቁ ሰዎች የሚያደርጉትን እጠላለሁ፤ ከቶም አልተባበራቸውም፡፡",
      "4": "ታማኝነቴን አላጓድልም፤ ክፉ ነገርንም አልከተልም፡፡",
      "5": "ሰውን በሹክሹክታ ከሚያማ እርቃለሁ፤ ትዕቢተኛንና ትምክሕተኛን ሰው አልታገሥም፡፡",
      "6": "ለአምላክ ታማኞች የሆኑትን እወዳለሁ፤ ቤቴም እንዲኖሩ እፈቅድላቸዋለሁ፤ በፍጹም ታማኞች የሆኑትም እንዲያገለግሉኝ እፈቅድላቸዋለሁ፡፡",
      "7": "አንድም ሐሰተኛ በቤቴ አይኖርም፤ አንድም ግብዝ በፊቴ አይገኝም፡፡",
      "8": "ዕለት በዕለት ዐመፀኞችን ከምድራችን ላይ እደመስሳለሁ፤ ከያህዌም ከተማ ክፉዎችን አባርራለሁ፡፡"
    },
    "Chapter 102": {
      "1": "አምላክ ሆይ! ጸሎቴን ስማ! የአንተን ዕርዳታ በመፈለግ ስጮኽም አድምጠኝ፡፡",
      "2": "መከራ በሚደርስብኝ ጊዜ ከእኔ አትለይ፤ አድምጠኝ፤ በምጣራበትም ጊዜ ፈጥነህ ስማኝ፡፡",
      "3": "የሕይወት ዘመኔ እንደ ጢስ እየበነነ በማለቅ ላይ ነው፤ ሰውነቴም እንደ እሳት እየነደደ ነው፡፡",
      "4": "እንደ ደረቀ ሣር ተሰባብሬ ደቀቅሁ፤ የምግብ ፍላጎቴም ጠፋ፡፡",
      "5": "ድምፄን ከፍ አድርጌ እቃትታለሁ፤ ከቆዳና ከአጥንት በቀር ሰውነት የለኝም፡፡",
      "6": "ብቻውን በበረሓ እንደሚኖር እርኩምና በወና ቤት እንደሚኖር ጉጉት ሆኜአለሁ፡፡",
      "7": "እንቅልፍ ከቶ በዐይኔ አይዞርም፤ በቤት ጣራ ላይ እንዳለ ብቸኛ ወፍ ሆኛለሁ፡፡",
      "8": "ጠላቶቼ ዘወትር ይሰድቡኛል፤ የሚያፌዙብኝም ስሜን በክፉ ያነሣሉ፡፡",
      "9": "ምግቤ ዐመድ ሆኖአል፤ እንባዬም ከምጠጣው ነገር ጋር ተደባልቆአል፤",
      "10": "ምክንያቱም ከፍ ከፍ ካደረግኸኝ በኋላ፤ ከቁጣህና ከመዓትህ የተነሣ ስል ጣልኸን ነው፡፡",
      "11": "የሕይወቴ ዘመን እንደ ማታ ጥላ ሆኖአል፤ እንደ ደረቀ ሣርም ሆኘአለሁ፡፡",
      "12": "አምላክ ሆይ! አንተ ግን ለዘላለም ንጉሥ ነህ፤ ትውልድ ሁሉ ስምህን ያስታውሰዋል፡፡",
      "13": "አንተ ትነሳለህ ለጽዮንም ትራራለህ፤ ምክንያቱም ለእርሰዋ ምህረት የምታደርግላት ጊዜ ተቃርቦአል፤ እነሆ ጊዜው አሁን ነው፡፡",
      "14": "ምንም እንኳብትፈራርስ አገልጋዮችህ ይወዱአታል፤ ምንም እንኳ ብትወዳድቅ ይራሩላታል፡፡",
      "15": "መንግሥታት የአምላክን ስም ይፈራሉ፤ የምድር ነገሥታት ሁሉ ስለ ኀይሉ ይደነግጣሉ፡፡",
      "16": "አምላክ ጽዮንን እንደገና በሚሠራበት ጊዜ በክብሩ ይገለጣል፡፡",
      "17": "የተረሱትን ሕዝቦቹን ይሰማል፤ ጸሎታቸውንም ያደምጣል፡፡",
      "18": "ገና ያልተወለዱት ሕዝቦች እንዲያመሰግኑት፤ ይህን አምላክ ያደረገውን ድንቅ ነገር፤ ለሚመጣው ትውልድ ጻፉ፡፡",
      "19": "ያህዌ በላይ ካለው ቅዱስ ስፍራው ሆኖ ተመለከተ፤ ከሰማይ ወደ ምድር አየ፡፡",
      "20": "የእስረኞችን ጩኸት ሰማ፤ ሞት የተፈረደባቸውንም ነጻ አወጣ፡፡ ስለዚህ የአምላክ ስም በጽዮን ይነገራል፤ በኢየሩሳሌምም ይመሰገናል፡፡",
      "22": "ይህም የሚሆነው ሕዝቦችና መንግሥታት በአንድነት ተሰብስብሰው፤ ለያህዌ በሚሰግዱበት ጊዜ ነው፡፡",
      "23": "ያህዌ ገና ወጣት ሆኜ ሳለሁ ደካማ አደረገኝ፤ ሕይወቴንም አሳጠረ፡፡",
      "24": "አምላክ ሆይ! ገና ሳላረጅ በዕድሜዬ እኩሌታ አትውሰደኝ፤ አምላክ ሆይ! አንተ ለዘላለም ትኖራለህ፤",
      "25": "ከብዙ ዘመናት በፊት ምድርን ፈጠርህ፤ ሰማያትንም በእጅህ ሠራህ፡፡",
      "26": "እነርሱ ያልፋሉ፤ አንተ ግን ትኖራለህ፤ እንደ ልብስ አርጅተው ያልቃሉ፤ እንደ ልብስ መጎናጸፊያ ትለውጣቸዋለህ፤ እነርሱም ይጠፋሉ፡፡",
      "27": "አንተ ግን ለዘላለም ያው ነህ፤ የዕድሜህም ዘመን ወሰን የለውም፡፡",
      "28": "የአገልጋዮችህ ልጆች በሰላም ይኖራሉ፤ ትውልዳቸውም በአንተ ፊት ጸንቶ ይኖራል፡፡"
    },
    "Chapter 103": {
      "1": "ነፍሴ ሆይ! አምላክን አመስግኚ፤ የአምላክን ቅዱስ ስም በሙሉ ልቤ አመሰግናለሁ፡፡",
      "2": "ነፍሴ ሆይ! አምላክን አመስግኚ፤ ቸርነቱንም አትርሺ፡፡",
      "3": "ኃጢአቴን ሁሉ ይቅር ይላል፤ ሕመሜንም ሁሉ ይፈውሳል፡፡",
      "4": "ወደ መቃብር ከመውረድ ይጠብቀኛል፤ በፍቅርና በምሕረትም ይባርከኛል፡፡",
      "5": "እንደ ንስር ጎልማሳና ብርቱ እንድሆን፤ ሕይወቴን በመልካም ነገር ይሞላታል፡፡",
      "6": "አምላክ ለተጨቆኑት ይፈርዳል፤ መብታቸውንም ይሰጣቸዋል፡፡",
      "7": "ዕቅዱን ለሙሴ ገለጠለት፤ የእስራኤል ሕዝቦች አስደናቂ ሥራዎቹን እንዲያዩ አደረገ፡፡",
      "8": "አምላክ መሐሪና ይቅር ባይ ነው፡፡ በቶሎ የማይቆጣና ፍቅሩ የበዛ ነው፡፡",
      "9": "ተግሣጹን አያስረዝምም፤ ለዘላለምም አይቆጣም፡፡",
      "10": "በኃጢአታችን መጠን አልቀጣንም፤ በበደላችንም ልክ አልከፈለንም፡፡",
      "11": "ሰማይ ከምድር ከፍ የሚለውን ያህል፤ አምላክ ለሚፈሩት የሚሰጠው ፍቅር ታላቅ ነው፡፡",
      "12": "ምሥራቅ ከምዕራብ የሚርቀውን ያህል፤ ያህዌ ኃጢአታችንን ከእኛ ያርቀዋል፡፡",
      "13": "አባት ለልጆቹ የሚራራላቸውን ያህል፤ አምላክ የሚፈሩትን ይራራላቸዋል፡፡",
      "14": "አምላክ ከምን እንደተፈጠርን ያውቃል፤ ዐፈር መሆናችንንም ያስታውሳል፡፡",
      "15": "እኛ እኮ ሕይወታችን እንደ ሣር ነው፤ እንደሚያድግና እንደሚያብብ እንደ ዱር አበባ ነው፡፡",
      "16": "ምክንያቱም የዱር አበባ ነፋስ በሚነፍስበት ጊዜ ወዲያው ይጠፋል፤ በዚያ ስፍራ እንደነበረ እንኳ አይታወቅም፡፡",
      "17": "ነገር ግን አምላክ ለሚያከብሩት ሁሉ ፍቅሩን ለዘላለም ያሳያቸዋል፤ ቸርነቱም ከትውልድ ወደ ትውልድ ይተላለፋል፡፡",
      "18": "ይህንንም የሚያደርገው፤ ቃል ኪዳኑን ቢጠብቁ፤ ትእዛዙንም በታማኝነት ቢፈጽሙ ነው፡፡",
      "19": "የአምላክ ዙፋን በሰማይ ነው፤ የእርሱም መንግሥት ከሁሉ በላይ ነው፡፡",
      "20": "የሚናገረውን የምታዳምጡ፤ ትእዛዛቱንም የምትፈጽሙ፤ እናንተ ኀያላንና ብርቱዎች መላእክቱ አምላክን አመስግኑ፡፡",
      "21": "አገልጋዮቹ የሆናችሁ፤ ፈቃዱንም የምትፈጽሙ፤ እናንተ የሰማይ ኀያላን፤ አምላክን አመስግኑ!",
      "22": "በግዛቱ ሁሉ የምትገኙ ፍጥረቶቹ፤ አምላክን አመስግኑ፤ ነፍሴ ሆይ! አምላክን አመስግኚ፡፡"
    },

    "Chapter 104": {
      "1": "ነፍሴ ሆይ! አምላክን አመስግኚ! አምላኬ ሆይ! እንዴት ታላቅ ነህ! ግርማንና ክብርን ለብሰሃል፤",
      "2": "ብርሃንንም እንደ ልብስ ተጎናጽፈሃል፤ ሰማይን እንደ ድንኳን ዘርግተሃል፡፡",
      "3": "በጠፈር ላይ ካለው ውሃ በላይ ቤትህን ሠርተሃል፤ ደመና ሠረገላህ ነው፤ በነፋስ ክንፎችም ትሄዳለህ፡፡",
      "4": "ነፋስ መልእክተኛህ ነው፤ የእሳት ነበልባልም አገልጋይህ ነው፡፡",
      "5": "ምድርን በመሠረትዋ ላይ አጽንተህ አቆምሃት፤ ከቶም አትናወጥም፡፡",
      "6": "ውቅያኖስን እንደ ልብስ አለበስሃት፤ ውሃውም ተራራዎችን ሸፈነ፡፡",
      "7": "ውሃውን በገሠጽኸው ጊዜ ከፊትህ ሸሸ፤ የትእዛዝህን ድምፅ በሰማ ጊዜ በፍጥነት ሮጠ፡፡",
      "8": "አንተ ወዳዘጋጀህለት ስፍራ፤ ወደ ተራሮች ላይና ወደ ሸለቆዎች ውስጥ ፈሰሰ፡፡",
      "9": "ዳግመኛ ምድርን እንዳይሸፍንም የማይጥሰውን ወሰን አበጀህለት፡፡",
      "10": "ምንጮች በሸለቆ ውስጥ እንዲፈስሱ፤ ወንዞችም በተራራዎች መካከል እንዲወርዱ አገረግህ፡፡",
      "11": "በዚህ ዐይነት የዱር አውሬዎች የሚጠጡትን ውሃ ያገኛሉ፤ የሜዳ አህዮችም ጠጥተው ጥማቸውን ያረካሉ፡፡",
      "12": "በነዚህም ምንጮችና ወንዞች አጠገብ ባሉት ዛፎች ላይ፤ ወፎች ጎጆዎቻቸውን ሠርተው ያዜማሉ፡፡",
      "13": "ከሰማይ ዝናምን በተራራዎች ላይ ታወርዳለህ፤ ምድርም በምትሰጣት በረከት ትሞላለች፡፡",
      "14": "ሣርን ለእንስሳት ታበቅላለህ፤ አትክልትንም ለሰው ልጆች ጥቅም እንዲውል ታደርጋለህ፤ በዚህ ዐይነት ሰው ᝆግብ የሚሆነውን ዘርቶ ይሰበስባል፡፡",
      "15": "ስለዚህ ልቡን ደስ የሚያሰኝ የወይን ጠጅ፤ ፊቱን የሚያበራ ዘይትና ብርታት የሚሰጠውን ምግብ ያዘጋጃል፡፡",
      "16": "አምላክ የተከላቸው የሊባኖስ የጥድ ዛፎች በቂ ዝናም ያገኛሉ፤",
      "17": "በላያቸውም ወፎች ጎጆዎቻቸውን ይሠራሉ፤ ሽመላዎችም በጥድ ዛፎች ላይ መኖሪያቸውን ያበጃሉ፡፡",
      "18": "ዋልያዎች በከፍተኛ ተራሮች ላይ ይገኛሉ፤ ሽኮኮዎችም በተሰነጠቁ አከቶች ውስጥ ይኖራሉ፡፡",
      "19": "ጨረቃን የወሮች መለኪያ እንድትሆን፤ ፀሐይ የሚጠልቅበትን ጊዜ እንዲያውቅ አድርገሃል፡፡",
      "20": "አንተ ሌሊትን ፈጠርህ፤ በጨለማም የዱር አውሬዎች ሁሉ ይወጣሉ፡፡",
      "21": "የአንበሳ ግልገሎች አምላክ የሚያዘጋጅላቸውን ምግብ ለማደን በሚሄዱበት ጊዜ ያገሣሉ፡፡",
      "22": "ፀሐይ በሚወጣበት ጊዜ ተመልሰው በየዋ ሻቸው ውስጥ ይተኛሉ፡፡",
      "23": "ከዚህ በኋላ ሰዎች ለሥራ ይሠማራሉ፤ እስከሚመሽም ድረስ ሲሠሩ ይውላሉ፡፡",
      "24": "አምላክ ሆይ! አንተ ብዙ ነገሮችን ፈጥረሃል ሁሉንም በጥበብ አድርገሃል፤ ምድርአንተ በፈጠርሃቸው ነገሮች ተሞልታለች፡፡፡",
      "25": "ታላቅና ሰፊ በሆነው ውቅያኖስ፤ እጅግ ብዙ የሆኑ ታላላቅና ታናናሽ ፍጥረቶች ይኖራሉ፡፡",
      "26": "በላዩ መርከቦች ይንሳፈፋሉ፤ በውስጡም አንተ የፈጠርከው ሌዋታን የተባለ ታላቅ ዘንዶ ይጫወታል፡፡",
      "27": "እነዚህ ሁሉ ምግባቸውን በየጊዜው እንድትሰጣቸው ተስፋ የሚያደርጉት አንተን ነው፡፡",
      "28": "አንተ ምግብ ትሰጣቸዋለህ፤ እነርሱም ይመገባሉ፤ አንተ እጅህን ትዘረጋለህ፤ እነርሱም መልካም የሆነውን ነገር ሁሉ በልተው ይጠግባሉ፡፡",
      "29": "አንተ ስትለያቸው ሁሉም ይደነግጣሉ፤ እስትንፋሳቸውን ስትወስድባቸውም ይሞታሉ፤ ወደ ተገኙበትም አፈር ይመለሳሉ፡፡",
      "30": "እስትንፋስ ስትሰጣቸው ግን ይፈጠራሉ፤ ለምድርም አዲስ ሕይወት ትሰጣለህ፡፡",
      "31": "የአምላክ ክብር ለዘላለም ይኑር! አምላክ በፈጠረው ነገር ሁሉ ደስ ይበለው!",
      "32": "ምድርን ተመለከተ፤ ምድርም ተንቀጠቀጠች፤ ተራራዎችን ዳሰሰ፤ እነርሱም ይጤሳሉ፡፡",
      "33": "በሕይወት ሳለሁ ለአምላኬ እዘምራለሁ፤ በምኖርበት ዘመን ሁሉ ለአምላኬ የምስጋና መዝሙር አቀርባለሁ፡፡",
      "34": "ደስታዬ በእርሱ ስለሆነ፤ እርሱም በማቀርብለት መዝሙር ደስ ይበለው፡፡",
      "35": "ኃጢአተኞች ከምድር ላይ ይጥፉ፤ ግፍ አድራጊዎችም ይደምሰሱ፡፡ ነፍሴ ሆይ! አምላክን አመስግኚ! አምላክ ይመስገን!"
    },
    "Chapter 105": {
      "1": "አምላክን አመስግኑ፤ ታላቅነቱንም አብሥሩ፤ ያደረገውን ሁሉ ለሕዝቦች ንገሩ፡፡",
      "2": "ለአምላክ የምስጋና መዝሙር ዘምሩ፤ ያደረገውን አስደናቂ ነገር ሁሉ ተናገሩ፡፡",
      "3": "ቅዱስ ስሙን አክብሩ፤ የሚያገለግሉትም ሁሉ ደስ ይበላቸው፡፡",
      "4": "የእርሱን ዕርዳታ ለማግኘት አምላክን ፈልጉ፤ ባለማቋረጥ በፊቱ ተገኙ፡፡",
      "5": "እናንተ አገልጋዩ የአብርሃም ልጆች፤",
      "6": "የመረጠውም የያዕቆብ ዝርያዎች የሆናችሁ ሁሉ፤ አምላክ ያደረገውን ተአምራትና የሰጠውን ፍርድ አስታውሱ፡፡",
      "7": "ያህዌ አምላካችን ነው፤ ትእዛዙም በዓለም ሁሉ ላይ ነው፡፡",
      "8": "ቃል ኪዳኑን ለዘላለም ይጠብቃል፤ የተስፋ ቃሉንም ለሺ ትውልዶች ያጸናል፡፡ ከአብርሃም ጋር የገባውን ቃል ኪዳን ይጠብቃል፤ ለይስሐቅ የማለለትንም ያጸናል፡፡",
      "9": "ከያዕቆብም ጋር ለዘላለም የሚጸና ቃል ኪዳን አድርጎአል፡፡",
      "10": "ይህም ቃል ኪዳን “የከነዓንን ምድር እሰጥሃለሁ፤ ለአንተ የተመደበ ርስትም ይሆናል” የሚል ነው፡፡",
      "11": "ያምላክ ወገኖች በቁጥራቸው ጥቂት ነበሩ፤ በከነዓንም እንግዶች ነበሩ፡፡",
      "12": "ከአንዱ አገር ወደ ሌላ አገር፤ ከአንዱ መንግሥት ወደ ሌላ መንግሥት ተንከራተቱ፡፡",
      "13": "አምላክ ግን ማንም እንዲጨቁናቸው አልፈቀደም፤ እነርሱን ለመጠበቅ መንግሥታትን እንዲህ በማለት አስጠነቀቃቸው፤",
      "14": "“የተመረጡ አገልጋዮቼን አትጉዱ፤ ነቢያቴንም አትንኩ፡፡”",
      "15": "አምላክ ረሀብን በአገራቸው ላይ አመጣ፤ ምግባቸውንም አጠፋ፡፡",
      "16": "ነገር ግን ከእነርሱ አንዱን ሰው አስቀድሞ ላከ፤ እነርሱም እንደ ባሪያ የተሸጠው ዮሴፍ ነበር፡፡",
      "17": "እግሮቹ በእግር ብረት ታስረው ነበር፤ በአንገቱም ሰንሰለት ነበር፡፡",
      "18": "ይህም የሆነው፤ እርሱ አስቀድሞ የተናገረው እስኪፈጸም ድረስ ነው፤ የአምላክ ቃል ትክክለኛነቱን አረጋገጠለት፡፡",
      "19": "የአረማውያን ገዥ የነበረው የግብጽ ንጉሥ አስፈታው፤ ልኮም ነጻ አወጣው፡፡",
      "20": "በመንግሥቱ ኀላፊ አድርጎ ሾመው፤ በምድሩም ሁሉ ላይ ገዥ አደረገው፤",
      "21": "በንጉሡ ባለሥልጣኖች ላይ አዛዥ ሆነ፤ በንጉሡም አማካሪዎች ላይ ሥልጣን ነበረው፡፡",
      "22": "ከዚህ በኋላ ያዕቆብ ወደ ግብጽ ገባ፤ በዚያም አገር ስደተኛ ሆኖ ኖረ፡፡",
      "23": "ያህዌ ወገኖቹን አበዛቸው፤ ከጠላቶቻቸውም ይልቅ ብርቱዎች አደረጋቸው፡፡",
      "24": "ያህዌ ግን ወገኖቹን እንዲጠሉ፤ አገልጋዮቹንም እንዲጨቁኑ፤ ግብጻውያንን አስጨከነ፡፡",
      "25": "ከዚህ በኋላ አገልጋዩን ሙሴንና የመረጠውን አሮንን ላከ፡፡",
      "26": "እነርሱ አምላክ በሰጣቸው ኀይል፤ በግብጽ ምድር ድንቅ ነገሮችንና ተአምራትን አደረጉ፡፡",
      "27": "ያህዌ በአገሩ ላይ ጨለማ እንዲሆን አደረገ፤ ይሁን እንጂ ግብጻውያን ትእዛዛቱን አልፈጸሙም፡፡",
      "28": "የወንዞቻቸውንም ውሃ ወደ ደም ለወጠ፤ ዓሣዎቻቸውንም ሁሉ ገደለ፡፡",
      "29": "አገራቸው በእንቁራሪት ተሸፈነች፤ ቤተ መንግሥቱ እንኳ ሳይቀር ሁሉ ቦታ በእንቁራሪት ተሞላ፡፡",
      "30": "ዝንቦችና ትንኞች በአገሩ ሁሉ ላይ እንዲርመሰመሱ አዘዘ፡፡",
      "31": "በአገራቸው ላይ በዝናም ፈንታ በረዶንና እንደ እሳት የሚብለጨለጭ መብረቅ ላከባቸው፤",
      "32": "የወይን ተክሎቻቸውንና የበለስ ዛፎቻቸውን አጠፋ፤ ሌሎችንም ዛፎች ሁሉ ሰባበረ፡፡",
      "33": "ስፍር ቁጥር የሌለው የአንበጣና የኩብኩባ መንጋ እንዲመጣ አዘዘ፤",
      "34": "በምድሩ ላይ ያለውን ለምለም ተክልና ሰብል ሁሉ በልተው እንዲያጠፉ አደረገ፤",
      "35": "የእያንዳንዱን ግብጻዊ ቤተ ሰብ የበኩር ልጅ ገደለ፤ የኀይላቸውንም በኩራት ሁሉ አጠፋ፡፡",
      "36": "ከዚህ በኋላ እስራኤላውያንን መርቶ አወጣ፤ ሲወጡም ብርና ወርቅ ይዘው ነበር፤ ከእነርሱም ወደ ኋላ የቀረ ማንም አልነበረም፡፡",
      "37": "ግብጻውያንም እጅግ ፈርተዋቸው ስለነበር፤ በመውጣታቸው ተደሰቱ፡፡ በሚሄዱበትም ጊዜ በደመና ጋረዳቸው፤ በሌሊትም፤ ብርሃን የሚሰጣቸውን እሳት አዘጋጀላቸው፡፡",
      "38": "ምግብ በጠየቁት ጊዜ ድርጭቶችን ላከላቸው፡፡ ከሰማይ እንጀራን ልኮ አጠገባቸው፡፡",
      "39": "አለቱን ሰነጠቀ፤ ውሃም ወጣ፤ በበረሓውም ውስጥ እንደ ወንዝ ውሃ ፈሰሰ፡፡",
      "40": "ለአገልጋዩ ለአብርሃም የሰጠውን ቅዱስ ቃል ኪዳን አሰበ፡፡",
      "41": "ስለዚህ የተመረጠውን ሕዝቡን መርቶ አወጣ፤ እነርሱም በደስታ ዘመሩ፤ እልልም አሉ፡፡",
      "42": "የአረማውያንን ምድር ሰጣቸው፤ ሌሎች የደከሙባቸውንም እርሻዎች አወረሳቸው፡፡",
      "43": "ይህንንም ሁሉ ማድረጉ ሕዝቡ ሕጉን እንዲጠብቁና ትእዛዛቱንም እንዲፈጽሙ ነው፡፡ አምላክ ይመስገን!"
    },
    "Chapter 106": {
      "1": "አምላክን አመስግኑ፤ ቸር ስለሆነና ፍቅሩም ዘላለማዊ ስለሆነ፤ አምላክን አመስግኑ፡፡",
      "2": "እርሱ ያደረጋቸውን ታላላቅ ነገሮች፤ ማን ቆጥሮ ሊደርስባቸው ይችላል? የሚገባውንስ ያህል ሊያመሰግነው የሚችል ማን ነው?",
      "3": "ትእዛዛቱን የሚፈጽሙና ዘወትር እውነተኛ የሆነውን ነገር የሚያደርጉ እንዴት የታደሉ ናቸው!",
      "4": "አምላክ ሆይ! ሕዝብህን በምትረዳበት ጊዜ እኔንም አትርሳኝ፤ አነርሱን በምታድንበት ጊዜ እኔንም አስበኝ፡፡",
      "5": "በአንተ ከሚመኩት ወገኖችህ እንደ አንዱ ሆኜ፤ ሕዝቦችህ ሲገለጽጉ እንዳይና የወገኖችህንም ደስታ እንድካፈል አድርገኝ፡፡",
      "6": "እንደ ቀድሞ አባቶቻችን ኃጢአት ሠርተናል፤ ዐመፀኞችና በደለኞች ሆነናል፡፡",
      "7": "የቀድሞ አባቶቻችን በግብጽ ምድር እርሱ ያደረገውን ድንቅ ነገር ሁሉ አላስተዋሉም፤ ያሳያቸውንም ብዙ ፍቅር ረሱ፡፡",
      "8": "ይሁን እንጂ የኀይሉን ታላቅነት ለመግለጥ በተስፋ ቃሉ መሠረት አዳናቸው፡፡",
      "9": "ቀይ ባሕርን በገሠጸው ጊዜ ደረቀ፤ ጥልቁን ውሃ እንደ በረሓ አድርጎ ሕዝቦቹን እየመራ አሻገራቸው፡፡",
      "10": "ከሚጠሉአቸውም ሰዎች እጅ አዳናቸው፤ ከጠላቶቻቸውም እጅ ታደጋቸው፡፡",
      "11": "ጠላቶቻቸውን ግን ውሃው አሰጠማቸው፤ ከእነርሱ አንድ እንኳ በሕይወት የቀረ አልነበረም፡፡",
      "12": "ከዚህ በኋላ በተስፋ ቃሉ አመኑ፤ የምስጋናም መዝሙር ዘመሩለት፡፡",
      "13": "ይሁን እንጂ ያደረገላቸውን ድንቅ ነገር ሁሉ ወዲያውኑ ረሱ፤ የእነርሱንም ምክር ሳይጠብቁ የራሳቸውን ፈቃድ አደረጉ፡፡",
      "14": "በበረሓ ሳሉ ብዙ ነገር ተመኙ፤ አምላክንም ተፈታተኑት፡፡",
      "15": "ስለዚህ የለመኑትን ሁሉ ሰጣቸው፤ ነገር ግን ብርቱ መቅሠፍት አመጣባቸው፡፡",
      "16": "በበረሓ ሰፍረው ሳሉ በሙሴና የአምላክ ቅዱስ አገልጋይ በሆነው በአሮን ቀኑባቸው፡፡",
      "17": "ምድርም ተከፍታ ዳታንን ዋጠች፤ አቤሮንንና ቤተሰቡንም ከደነቻቸው፡፡",
      "18": "በተከታዮቻቸውም ላይ እሳት ወረደ፤ እነዚያንም ክፉ ሰዎች አቃጠለ፡፡",
      "19": "በኮሬብ ሳሉ የወርቅ ጥጃ ሠሩ፤ ለዚያም ጣዖት ሰገዱ፡፡",
      "20": "የአምላክንም ክብር ሣር በሚበላ እንስሳ ምስል ለወጡ፡፡",
      "21": "በግብጽ ሳሉ ታላላቅ ተአምራት በማድረግ ያዳናቸውን አምላክ ረሱ፡፡",
      "22": "በዚያ ሳሉ ያደረገላቸውን አስደናቂ ነገሮች ዘነጉ፡፡ በቀይ ባሕርም ያደረገላቸውን አስገራሚ ነገሮች ዘነጉ፡፡",
      "23": "ከዚህም የተነሣ አምላክ ሕዝቦቹን ለማጥፋት አቅዶ ነበር፤ ነገር ግን ያህዌ የመረጠው ሙሴ በመካከል በመቆም፤ እንዳያጠፋቸውና ቁጣውንም እንዲመልስ አምላክን ለመነ፡፡",
      "24": "በአምላክ ቃል ኪዳን ስላልተማመኑ፤ መልካሚቷን ምድር ናቁ፡፡",
      "25": "በድንኳኖቻቸው ውስጥ ሆነው አጉረመረሙ፤ የአምላክንም ቃል አንሰማም አሉ፡፡",
      "26": "ስለዚህ እጁን አንስቶ በመማል፤ በበረሓ የሚያጠፋቸው መሆኑን ነገራቸው፤",
      "27": "ዝርያዎቻቸውንም ሁሉ በአረማውያን መካከል፤ እንደሚበታትናቸውና በመላው ዓለም ስደተኞች እንደሚያደርጋቸው ገለጠላቸው፡፡",
      "28": "ከዚህ በኋላ የአምላክ ሕዝብ በፐዖር የነበረውን ባዓል ተብሎ የሚጠራውን ጣዖት አመለኩ፤ ሕይወት ለሌላቸው አማልክት የቀረበውንም የመሥዋዕት ሥጋ በሉ፡፡",
      "29": "በክፉ ሥራቸው አምላክን አስቆጡት፤ በዚህ ምክንያት ቀሣፊ በሽታ በመካከላቸው ተነሣ፡፡",
      "30": "ነገር ግን ፊንሐስ ተነሥቶ፤ በደል የፈጸሙትን በቀጣቸው ጊዜ፤ ቀሣፊው በሽታ ተወገደ፡፡",
      "31": "ይህም አድራጎቱ መልካም ሥራ ሆኖ ተቆጠረለት፤ ወደ ፊትም ለዘመናት ሁሉ የእርሱ መታሰቢያ ሆኖ ይኖራል፡፡",
      "32": "በመሪባ ምንጮች አጠገብ ሕዝቡ አምላክን አስቆጡት፤ በእነርሱም ምክንያት ሙሴ ችግር ላይ ወደቀ፡፡",
      "33": "እጅግ አስመርረውት ስለነበር ሙሴ ራሱን ባለመቆጣጠር ተናገረ፡፡",
      "34": "አምላክ ባዘዛቸው መሠረት፤ አረማውያንን አላጠፉም፤",
      "35": "እንዲያውም ከእነርሱ ጋር ተደባልቀው፤ የኑሮ ሥርዓታቸውን ተከተሉ፡፡",
      "36": "የአምላክ ሕዝቦች የአረማውያንን ጠዖታት አመለኩ፤ ይህም ለጥፋታቸው ምክንያት ሆነ፡፡",
      "37": "ወንዶችና ሴቶች ልጆቻቸውን በከነዓን ምድር ለሚገኙ ጣዖታት መሥዋዕት አድርገው አቀረቡ፡፡",
      "38": "እነዚያን ምንም የማያውቁትን የዋሆች ሕፃናት ገደሉ፤ ምድሪቱም በግፍ ግድያ ረከሰች፡፡",
      "39": "እነርሱ በሥራቸው ረከሱ፤ ክፉ ምኞታቸውንም ተከትለው አምላክን ካዱ፡፡",
      "40": "ስለዚህ አምላክ ሕዝቡን ተቆጣ፤ እጅግም ተጸየፋቸው፡፡",
      "41": "ለአረማውያን አሳልፎ ሰጣቸው፤ ጠላቶቻቸውም ገዥዎቻቸው ሆኑ",
      "42": "በጠላቶቻቸው ተጨቁነው፤ ፈጽሞ የእነርሱ ተገዥዎች ሆኑ፤",
      "43": "ያህዌ ብዙ ጊዜ ሕዝቡን ታድጎአቸዋል፤ እነርሱ ግን በእርሱ ላይ ማመፅን መረጡ፤ ስለዚህ ኃጢአታቸው ይበልጥ እየበዛ ሄደ፡፡",
      "44": "ይህም ሁሉ ሆኖ፤ እንደገና ወደ ያህዌ በሚጮኹበት ጊዜ ይሰማቸው ነበር፤ ሥቃያቸውንም ይመለከት ነበር፡፡",
      "45": "እነርሱን ለማዳን ቃል ኪዳኑን ያስታውስ ነበር፤ ሰለ ታላቅ ፍቅሩም ምሕረት ያደርግላቸው ነበር፡፡",
      "46": "የሚጨቁኑአቸው ሁሉ እንዲራሩላቸው አደረገ፡፡",
      "47": "አምላካችን ሆይ! እባክህ አድነን፤ ከመንግሥታትም መካከል መልሰህ ወደ አገራችን አግባን በዚያን ጊዜ እናመሰግንሃለን፤ ቅዱስ ስምህንም እናከብራለን፡፡",
      "48": "የእስራኤል አምላክ የተመሰገነ ይሁን፤ አሁንም ለዘላለምም አመስግኑት ሰው ሁሉ አሜን ይበል፡፡ አምላክ ይመስገን!"
    },
    "Chapter 107": {
      "1": "ቸር ስለሆነና ፍቅሩም ዘላለማዊ ስለሆነ አምላክን አመስግኑ፡፡",
      "2": "እናንተ አምላክ ያዳናችሁ ሁሉ ዘወትር አመስግኑት፤ እርሱ ከጠላቶቻችሁ እጅ ታድጎአችኋል፡፡",
      "3": "ከባዕድም አገር መልሶ አምጥቶአችኋል፤ ከምሥራቅና ከምዕራብ፤ ከሰሜንና ከደቡብ ሰብስቦአችኋል",
      "4": "አንዳንዶች የመንገዳቸውን አቅጣጫ በመሳት በበረሓ ተንከራተቱ፤ ወደሚኖሩበት ከተማ የሚመራቸውን መንገድ ለማግኘት አልቻሉም፡፡",
      "5": "ተርበውና ተጠምተው ስለነበር፤ ተስፋ ቆረጡ፡፡",
      "6": "በመከራቸውም ጊዜ ወደ አምላክ ጮኹ፤ እርሱም ከጭንቀታቸው አዳናቸው፡፡",
      "7": "ወደ ሚኖሩባትም ከተማ በትክክለኛ መንገድ መራቸው፡፡",
      "8": "ስላደረገላቸው ድንቅ ነገሮችና ስለ ዘላለማዊ ፍቅሩ አምላክን ያመስግኑ፡፡",
      "9": "እርሱ የተጠሙትን ያረካቸዋል፤ የተራቡትንም ብዙ መልካም ነገር በመስጠት ያጠግባቸዋል፡፡",
      "10": "ከእነርሱም መካከል አንዳንዶቹ ጥቅጥቅ ባለ ጨለማ ውስጥ ይኖሩ ነበር፤ በሰንሰለትም ታስረው ይሠቃዩ ነበር፡፡",
      "11": "ይህም ሁሉ የደረሰባቸው በልዑል አምላክ ትእዛዝ ላይ በማመፃቸውና ምክሩንም ባለመቀበላቸው ነበር፡፡",
      "12": "ከሥራ ብዛት የተነሣ ደከሙ፤ በወደቁም ጊዜ የሚረዳቸው አላገኙም፡፡",
      "13": "በመከራቸው ጊዜ ወደ አምላክ ጮኹ፤ እርሱም ከጭንቀታቸው አዳናቸው፡፡",
      "14": "ከወደቀባቸው ድቅድቅ ጨለማ አወጣቸው፤ የታሰሩበትንም እግር ብረት ሰባበረ፡፡",
      "15": "ስላደረገላቸው ድንቅ ነገሮችና ስለ ዘላለማዊ ፍቅሩ አምላክን ያመስግኑ፡፡",
      "16": "ከናስ የተሠሩትን በሮች ሰባበረ፤ የብረት መወርወሪያዎችንም ቆራረጠ፡፡",
      "17": "አንዳንዶቹም ከኃጢአታቸውና ከበደላቸው ብዛት የተነሣ ስቃይ ደረሰባቸው፤ እንደ ሞኞችም ተቆጠሩ፡፡",
      "18": "ምግብ በዐይናቸው እንኳ ለማየት ስለጠሉ ለመሞት ተቃርበው ነበር፡፡",
      "19": "ከዚህ በኋላ በመከራቸው ጊዜ ወደ አምላክ ጮኹ፤ እርሱም ከጭንቀታቸው አዳናቸው፡፡",
      "20": "ቃሉን ላከ ፈወሳቸውም፤ ከመሞትና ወደ መቃብር ከመውረድ አዳናቸው፡፡",
      "21": "ስላደረገላቸው ድንቅ ነገሮችና ስለ ዘላለማዊው ፍቅሩ አምላክን ያመስግኑ፡፡",
      "22": "መሥዋዕት በማቅረብ ያመስግኑት፤ የምስጋና መዝሙር በመዘመር ያደረገውን ሁሉ ይናገሩ፡፡",
      "23": "አንዳንዶች በመርከብ ተሣፍረው በባሕር ላይ ይጓዙ ነበር፤ በታላላቅ ውሃዎችም ላይ እየሠሩ ይተዳደሩ ነበር፡፡",
      "24": "እነርሱ የአምላክን ሥራ ሁሉ አዩ በጥልቅ ባሕርም ውስጥ የሚያደርጋቸውን ነገሮች ሁሉ ተመለከቱ፡፡",
      "25": "ትእዛዝ በሰጠ ጊዜ ዐውሎ ነፋስ ነፈሰ፤ ማዕበሉም ተንቀሳቀሰ፡፡",
      "26": "መርከቦቻቸው በሞገዱ ኀይል ተገፍትረው ወደ ላይ ተወረወሩ፤ ተመልሰውም ወደ ጥልቀት ወረዱ፤ በእንደዚህ ዐይነቱ አደጋ ጊዜ ከድንገጤ የተነሣ ተስፋ ቆረጡ፡፡",
      "27": "እንደ ሰካራም ተንገዳግደው ተሰናከሉ፤ ጥበባቸው ሁሉ ከንቱ ሆነ፡፡",
      "28": "በመከራቸው ጊዜ ወደ አምላክ ጮኹ፤ እርሱም ከጭንቀታቸው አዳናቸው፡፡",
      "29": "የተቆጣውን አውሎ ነፋስ ጸጥ አደረገ፤ ማዕበሉም ዝም አለ፡፡",
      "30": "በጸጥታውም ምክንያት ደስ አላቸው፤ ወደ ፈለጉትም ወደብ በሰላም አደረሳቸው፡፡",
      "31": "ስላደረገላቸው ድንቅ ነገሮችና ስለ ዘላለማዊ ፍቅሩ አምላክን ያመስግኑ፡፡",
      "32": "በሕዝብ ጉባኤ መካከል ታላቅነቱንም ያብሥሩ፤ በአለቆች ሸንጎ ያመስግኑት፡፡",
      "33": "አምላክ ወንዞች ፈጽሞ እንዲደርቁ፤ ምንጮችም እንዳይፈስሱ አደረገ፡፡",
      "34": "እዚህ ከሚኖሩት ሰዎች ክፋት የተነሣ ፍሬያማዋን አገር እንደ ጨው ምድር የማታፈራ አደረጋት፡፡",
      "35": "እንደገናም በበረሓው ብዙ ኩሬዎች እንዲኖሩ፤ በደረቁም ምድር ብዙ ምንጮች እንዲገኙ አደረገ፡፡",
      "36": "የተራቡ ሕዝቦች በዚያ እንዲሰፍሩ አደረገ፤ እነርሱም የሚኖሩባቸውን ከተሞች ሠሩ፡፡",
      "37": "በእርሻዎች ላይ እህልን ዘሩ፤ ወይንን ተከሉ፤ ብዙ መከርም ሰበሰቡ፡፡",
      "38": "ሕዝቡን ባረካቸው፤ ብዙ ልጆችም አገኙ፤ የከብቶቻቸውም ቁጥር እነዳያንስ አደረገ፡፡",
      "39": "በጭቆና፤ በችግርና በሐዘን ተሸንፈው በተዋረዱ ጊዜ ግን፤",
      "40": "ጨቋኞቻቸውን በንቀት ተመለከተ፤ መንገድ በሌለው በረሓ እንዲንከራተቱ አደረጋቸው፡፡ ችግረኞችንም ከሥቃያቸው አወጣቸው፤ እንደ በግ መንጋ የበዙ ልጆችም ሰጣቸው፡፡",
      "42": "ደጋግ ሰዎች ይህን በማየት ደስ ይላቸዋል፤ ክፉዎች ግን አፍረው ዝም ይላሉ፡፡",
      "43": "ጥበበኞች የሆኑ ሁሉ ይህን ያስተውሉ፤ ዘላለማዊ የሆነውን የአምላክን ፍቅር የገንዘቡ፡፡"
    },
    "Chapter 108": {
      "1": "አምላኬ ሆይ! በሙሉ ልቤ እተማመናለሁ ስለዚህም በዝማሬ አመሰግንሃለሁ፤ ነፍሴ ሆይ! ተነሺ!",
      "2": "በገናዬና መሰንቆየም ተነሡ፤ እኔም በማለዳ እነሣለሁ፤",
      "3": "አምላክ ሆይ! በመንግሥታት መካከል አመሰግንሃለሁ፤ በሕዝቦችም መካከል የምስጋና መዝሙር አቀርብልሃለሁ፡፡",
      "4": "ዘላለማዊው ፍቅርህ ከሰማያት በላይ ነው፤ እውነተኛነትህም ከጠፈር በላይ የሚደርስ ነው፡፡",
      "5": "አምላክ ሆይ! ታላቅነትህን ከሰማያት በላይ ግለጥ፤ ክብርህንም በምድር ሁሉ ላይ አሳይ፡፡",
      "6": "የምትወድደው ሕዝብህ ከጉዳት እንዲድን በኀይልህ ታደገን፤ ጸሎታችንንም ስማ፡፡",
      "7": "አምላክ በመቅደሱ ሆኖ እንዲህ አለ፤ “ድል አድርጌ ሴኬምን እሸነሽናለሁ፤ የሱኮትንም ሸለቆ ለሕዝቤ አከፋፍላለሁ፡፡",
      "8": "ገለዓድና ምናሴ የእኔ ናቸው፤ ኤፍሬም የራሴ መከላከያ ቁር ነው፤ ይሁዳም በትረ መንግሥቴ ነው፤",
      "9": "ሞአብ በታጠቢያዬ ነው፤ ኤዶም የእኔ መሆኑን ለማረጋገጥ ጫማዬን አኖርበታለሁ፤ ፍልስጥኤማውያንም ስለሚገዙልኝ ደስ ይለኛል፡፡",
      "10": "አምላክ ሆይ! ወደ ተመሸገችው ከተማ ማን ይወስደኛል? እስከ ኤዶምስ ማን ይመራኛል?",
      "11": "አምላክ ሆይ! አንተ ጥለኸናል፤ ከሠራዊታችንም ጋር ወደ ጦር ሜዳ መውጣት ትተሃል፡፡",
      "12": "የሰው ዕርዳታ ከንቱ ነው፤ ስለዚህ ጠላቶቻችንን ድል እንድናደርግ አንተው እርዳን፡፡",
      "13": "አምላክ ከእኛ ጋር ከሆነ እናሸንፋለን! እርሱ ጠላቶቻችንን ያዋርዳቸዋል፡፡"
    },

    "Chapter 109": {
      "1": "አምላክ ሆይ! አመሰግንሃለሁ፤ ምስጋናዬንም ቸል አትበልብኝ፡፡",
      "2": "ክፉዎችና ሐሰተኞች ተቃውመውኛል፤ በእኔ ላይ በሐሰት ይናገራሉ፡፡",
      "3": "ያለ ምንክያት ያስጨንቁኛል፤ በእኔ ላይ ክፉ ቃል ይናገራሉ፡፡",
      "4": "ምንም እንኳ እኔ የምወዳቸውና የምጸልይላቸው ብሆንም፤ እነርሱ ይቃወሙኛል፡፡",
      "5": "በመልካም ፈንታ ክፉ፤ በፍቅር ፈንታ ጥላቻ ይመልሱልኛል፡፡",
      "6": "በጠላቴ ላይ የሚፈርድ ዐመፀኛ ዳኛ ሰይም፤ ከጠላቶቹም አንዱ እንዲከሰው አድርግ፤ በተሟገተ ጊዜ ተረትቶ ይመለስ፤",
      "7": "ጸሎቱ እንኳ እንደ ኃጢአት ይቆጠርበት፤",
      "8": "ዕድሜውም በቶሎ ይቀጭ፤ ሥራውንም ሌላ ሰው ይውሰድበት፡፡",
      "9": "ልጆቹ ያለአባት ይቅሩ፤ ሚስቱም ባል የሌላት ትሁን፡፡",
      "10": "ልጆቹ ቤት የሌላቸው ለማኞች ይሁኑ፤ አሁን ከሚኖሩበት ወና ቤት እንኳ ይባረሩ፡፡",
      "11": "ንብረቱ ሁሉ በዕዳ ይያዝበት፤ ለፍቶ ያገኘውን ጥሪት ሁሉ ባዕዳን ሰዎች ይውሰዱበት፡፡",
      "12": "የሚራራለት ሰው ከቶ አይኑር፤ ድኻ አደግ ልጆቹን የሚከባከባቸው አይገኝ፡፡",
      "13": "ለስሙ መጥሪያ የሚሆን አንደ ልጅ እንኳ አይቅርለት፤ ከአንድ ትውልድ በኋላ የሚያስታውሰው ሰው አይኑር፡፡",
      "14": "አምላክ የቀድሞ አባቶቹን ኃጢአት ያስብበት፤ የእናቱንም ኃጢአት ይቅር አይበልላት፡፡",
      "15": "አምላክ ኃጢአታቸውን ዘወትር ያስታውስ፤ እነርሱ ራሳቸው ግን ፈጽሞ የተረሱ ይሁኑ፡፡",
      "16": "ሰውየው ደግ ሥራ ለማድረግ ፈጽሞ አላሰቡም፤ ድኾችን፤ ችግረኞችንና ምስኪኖችን እያሳደደ ይገድል ነበር፡፡",
      "17": "መራገም ይወድድ ስለነበር፤ እርሱም የተረገመ ይሁን፤ መመረቅን ይጠላ ስለነበር፤ እርሱንም የሚመርቅ ሰው አይኑር፡፡",
      "18": "መራገም ልብስ የመልበስ ያህል ይቀልለው ነበር፤ ስለዚህ የራሱ እርግማን እንደ ውሃ ወደ ሰውነቱ ገብቶ ያረስርሰው፤ እንደ ዘይትም ወደ አጥንቱ ዘልቆ ይግባ፡፡",
      "19": "እንደ ልብስ ይሸፍነው፤ እንደ ቀበቶም ዘወትር በወገቡ ዙሪያ ይሁን፡፡",
      "20": "አምላክ ሆይ! ይህን ሁሉ ክፉ ነገር በእኔ ላይ የሚናገሩትን ጠላቶቼን በዚህ ዐይነት ቅጣቸው፡፡",
      "21": "አምላኬ ሆይ! እኔን ግን በገባህልኝ ቃል ኪዳን መሠረት እርዳኝ፤ በመልካም ቸርነትም ታደገኝ፡፡",
      "22": "እኔ ድኻና ምስኪን ነኝ፤ የደረሰብኝም መከራ ልቤን አስጨንቆታል፡፡",
      "23": "እንደ ማታ ጥላ ላልፍ ተቃርቤአለሁ፤ እንደ አንበጣም በነፋስ ተወስጄአለሁ፡፡",
      "24": "ጉልበቶቼም በጾም ደከሙ፤ ሥጋዬም ቅቤ በማጣት ከሳ፡፡",
      "25": "ሰዎች እኔን በማየት ይስቃሉ፤ በንቀትም ራሳቸውን ይነቀንቃሉ፡፡",
      "26": "አምላኬ ሆይ! እባክህ እርዳኝ፤ ስለ ዘላለማዊው ፍቅርህም አድነኝ!",
      "27": "የምታድነኝ አንተ ብቻ እንደሆንህ ጠላቶቼ እንዲያውቁ አድርግ፡፡",
      "28": "እነርሱ ይረግሙኛል፤ አንተ ግን ትመርቀኛለህ፤ አሳዳጆቼን አዋርዳቸው፤ እኔን አገልጋይህን ግን ደስ አሰኘኝ፡፡",
      "29": "ጠላቶቼ ውርደትን እንደ ልብስ ይልበሱ፤ ሐፍረትንም እንደ መጎናጸፊያ ይደርቡ፡፡",
      "30": "ድምፄን ከፍ አድርጌ አምላኬን አመሰግናለሁ፤ በሕዝብ ጉባኤ መካከል አከብረዋለሁ፡፡",
      "31": "ምክንያቱም እርሱ ስለ ድኻሰው መብት ይከራከራል፤ ሊገድሉት ከተዘጋጁ ሰዎችም እጅ ያድነዋል፡፡"
    },
    "Chapter 110": {
      "1": "ያህዌ ለጌታዬ (ለመሢሑ) “ጠላቶችህን በሥልጣንህ ሥር እስከማደርግልህ ድረስ በቀኜ ተቀመጥ” አለው፡፡",
      "2": "አምላክ የኀይልን ብትር ሰጥቶ የመንግሥትህን ሥልጣን ከጽዮን ያስፋልህ፤ በጠላቶችህ ላይ ሥልጣን ይኑርህ፡፡",
      "3": "በተወለድህ ጊዜ ቅድስናህ ያንጸባርቅ ነበር፤ ከማህፀን ከወጣህበት ጊዜ ጀምሮ፤ እንደ ጠዋት ጠል ነበርህ፡፡",
      "4": "አምላክ “በመልከ ጼዴቅ ሹመት ለዘላለም ካህን ትሆናለህ” ብሎ ማለ፤ መሐላውም የማይሻር ነው፡፡",
      "5": "አምላክ በቀኝህ ነው፤ በሚቆጣበት ጊዜ ነገሥታትን ድል ነሥቶ ይሰባብራቸዋል፡፡",
      "6": "በመንግሥታት ላይ ይፈርዳል፤ የጦር ሜዳዎችንም ሬሳ በሬሳ ያደርጋል፤ በምድር ላይ ያሉትን ነገሥታት ሁሉ ይደመስሳል፡፡",
      "7": "ንጉሡ ከመንገድ ዳር ካለው ምንጭ ከጠጣ በኋላ ኀይሉን በማደስ በድል አድራጊነት ጸንቶ ይቆማል፡፡"
    },
    "Chapter 111": {
      "1": "አምላክ ይመስገን፤ በቅኖች ሸንጎና በጉባኤም መካከል አምላኬን በሙሉ ልቤ አመሰግናለሁ፡፡",
      "2": "የአምላክ ሥራዎች አስደናቂዎች ናቸው፡፡ በእነርሱ የሚደሰቱ ሰዎች ሁሉ እነርሱን ለማወቅ ይፈልጋሉ፡፡",
      "3": "የአምላክ ሥራ በክብርና በግርማ የተሞላ ነው፤ ጽድቁም ዘላለማዊ ነው፡፡",
      "4": "አምላክ ቸርና መሐሪ ስለሆነ አስደናቂ ሥራው ዘወትር እንዲታወስ አደረገ፤",
      "5": "ለሚፈሩት ምግባቸውን ያዘጋጅላቸዋል፤ ቃል ኪዳኑንም ከቶ አይረሳም፡፡",
      "6": "የባዕዳንን ርስት በመስጠት ታላቅ ኀይሉን ለወገኖቹ አሳይቶአል፡፡",
      "7": "የሚያደርገው ሁሉ እውነትና ትክክል ነው፤ ትእዛዛቱም የታመኑ ናቸው፤",
      "8": "ለዘላለምም የጸኑ ናቸው፤ የተሰጡትም በእውነትና በቅንነት አሳብ ነው፡፡",
      "9": "ሕዝቡን ነፃ አወጣቸው፤ ከእርሱም ጋር ዘላለማዊ ቃል ኪዳን ገባ፤ እርሱ ቅዱስና ኀያል ነው፡፡",
      "10": "አምላክን መፍራት የጥበብ መጀመሪያ ነው፤ ትእዛዙን የሚፈጽሙትን ሁሉ አስተዋዮች ያደርጋቸዋል፡፡ አምላክ ለዘላለም የተመሰገነ ይሁን፡፡"
    },
    "Chapter 112": {
      "1": "አምላክ ይመስገን፤ አምላክን የሚፈራና ትእዛዙንም በመፈጸም እጅግ ደስ የሚለው ሰው እንዴት የተባረከ ነው!",
      "2": "የደግ ሰው ልጆች በምድር ላይ ብርቱዎች ይሆናሉ፤ ዝርያዎቹም የተባረኩ ይሆናሉ፡፡",
      "3": "ቤተሰቦቹ ሀብታሞችና ባለጸጎች ይሆናሉ፤ ጽድቅም ለዘላለም የእርሱ ይሆናል፡፡",
      "4": "ምሕረትና ቸርነት ቅንነትም ለሚያደርጉ ለደጋግ ሰዎች፤ በጨለማ ውስጥ ብርሀን ይወጣላቸዋል፡፡",
      "5": "በልግሥና የሚያበድርና ሥራውን በቅንነት የሚያከናውን ሰው የተመሰገነ ነው፡፡",
      "6": "ደግ ሰው ከቶ አይወድቅም፤ ዘወትርም ሲታወስ ይኖራል፡፡",
      "7": "እምነቱ ጽኑ ስለሆነና በአምላክም ስለሚተማመን፤ ክፉ ወሬ አያስደነግጠውም፡፡",
      "8": "እምነቱ ብርቱ ድፍረት ስለሰጠው ከቶ አይፈራም፤ በመጨረሻም የጠላቶቹን መዋረድ ያያል፡፡",
      "9": "ለችግረኞች በልግሥና ይሰጣል፤ ቸርነቱም የማያቋርጥ ነው፤ ኀይልንና ክብርን ይጎናጸፋል፡፡",
      "10": "ክፉዎች ይህን አይተው ይቆጣሉ፤ በጥላቻ ዐይን ይመለከቱታል፤ ነገር ግን ይደመሰሳሉ፤ ተስፋቸውም ከንቱ ሆኖ ይቀራል፡፡"
    },
    "Chapter 113": {
      "1": "አምላክ ይመስገን እናንተ የአምላክ አገልጋዮች የአምላክን ስም አወድሱ፤",
      "2": "አሁንም ዘላለምም ስሙ ይመስገን፡፡",
      "3": "የአምላክ ስም ከምሥራቅ እስከ ምዕራብ ይመስገን!",
      "4": "አምላክ የመንግሥታት ሁሉ ገዥ ነው፤ ክብሩም ከሰማያት ሁሉ በላይ ነው፡፡",
      "5": "እንደ አምላካችን እንደ ያህዌ ያለ ማንም የለም፤ እርሱ ከሁሉ በላይ ከፍ ብሎ ይኖራል፡፡",
      "6": "ነገር ግን ሰማይና ምድርን ወደ ታች ይመለከታል፡፡",
      "7": "ድኾችን ከትቢያ ያነሣቸዋል፤ ችግረኞችንም ከሥቃያቸው ያድናቸዋል፡፡",
      "8": "የልዑላን ጓደኞች ያደርጋቸዋል፤ ከሕዝቡም አለቆች ጋር ያስቀምጣቸዋል፡፡",
      "9": "መኻኒቱንም በቤቷ በክብር ያኖራታል፤ ልጆችንም በመስጠት ደስ ያሰኛታል፡፡ አምላክ ይመስገን!"
    },
    "Chapter 114": {
      "1": "የእስራኤል ሕዝብ ከግብጽ በወጡ ጊዜ፤ የያዕቆብ ዝርያዎችም የባዕድን አገር በለቀቁ ጊዜ፤",
      "2": "ይሁዳ ለአምላክ የተቀደሰ ሕዝብ ሆነ፤ እስራኤልም የአምላክ ርስት ሆነ፡፡",
      "3": "ቀይ ባሕር ይህን አይቶ ሸሸ፤ የዮርዳኖስም ወንዝ ውሃ ማፍሰሱን አቁሞ ወደ ኋላው ተመለሰ፡፡",
      "4": "ተራሮች እንደ እንቦሳ ፈነጩ፤ ኮረብቶችም እንደ በግ ግልገል በየቦታው ዘለሉ፡፡",
      "5": "አንተ ባሕር ምን ሆነህ ሸሸህ? አንተስ ዮርዳኖስ ስለምን መፍሰስህን አቁመህ ወደ ኋላህ ተመለስህ?",
      "6": "እናንተ ተራሮች፤ ስለምን እንደ እንቦሳ ፈነጫችሁ? እናንተስ ኮረብቶች፤ ስለምን እንደ በግ ግልገል በየቦታው ዘለላችሁ?",
      "7": "ምድር ሆይ! በአምላክ ፊት፤ በያዕቆብም አምላክ ፊት፤ በፍርሃት ተንቀጥቀጪ፡፡",
      "8": "እርሱ አለቱን ወደ ኩሬ ውሃ፤ ጭንጫውንም ሸንተረር ወደ ወራጅ ምንጭ ይለውጣል፡፡"
    },
    "Chapter 115": {
      "1": "አምላክ ሆይ! ስለ እኛ ሳይሆን፤ ስለ ዘላለማዊው ፍቅርህና ስለ እውነተኛነትህ ስምህን አክብረው፡፡",
      "2": "አረማውያን “አምላካችሁ የት አለ?” እያሉ ስለምን ይዘባበቱብናል?",
      "3": "አምላካችን በሰማይ ነው፤ እርሱ ደስ የሚያሰኘውን ሁሉ ያደርጋል፡፡",
      "4": "እነርሱ የሚያመልኳቸው ጣዖቶች ግን በሰው እጅ ከብርና ከወርቅ የተሠሩ ናቸው፡፡",
      "5": "አፍ አላቸው አይናገሩም፤ ዐይን አላቸው አያዩም፤",
      "6": "ጆሮ አላቸው፤ አይሰሙም፤ አፍንጫ አላቸው አያሸቱም፤",
      "7": "እጅ አላቸው አይዳስሱም፤ እግር አላቸው አይሄዱም፤ ድምፅም ማሰማት አይችሉም፡፡",
      "8": "የሠሩአቸውና የሚታመኑባቸው ሁሉ እንደነዚህ ጣዖቶች ይሁኑ፡፡",
      "9": "እናንተ የእስራኤል ሕዝብ ግን፤ የሚረዳችሁና የሚጠብቃችሁ አምላክ ስለሆነ በእርሱ ታመኑ፡፡",
      "10": "እናንተ የአምላክ ካህናት የሚረዳችሁና የሚጠብቃችሁ እርሱ ስለሆነ በአምላክ ታመኑ፡፡",
      "11": "እናንተ የምትፈሩት ሁሉ የሚረዳችሁና የሚጠብቃችሁ እርሱ ስለሆነ በአምላክ ታመኑ፡፡",
      "12": "አምላክ ያስታውሰናል ደግሞም ይባርከናል፤ የእስራኤልን ሕዝብና የአምላክን ካህናት ሁሉ ይባርካል፡፡",
      "13": "የሚፈሩትን ሁሉ ታላላቆችንም ሆነ ታናናሾችን ይባርካል፡፡",
      "14": "አምላክ እናንተና ልጆቻችሁ እንድትበዙ ያድርጋችሁ፡፡",
      "15": "ሰማይንና ምድርን የፈጠረ አምላክ ይባርካችሁ፡፡",
      "16": "ሰማይ የያህዌ ነው፤ ምድርን ግን ለሰው ልጆች ሰጥቶአል፡፡",
      "17": "ወደ ዝምታ ዓለም፤ ወደ መቃብር የወረዱ ሙታን አምላክን ሊያመሰግኑት አይችሉም፡፡",
      "18": "እኛ ግን በሕይወት ያለነው፤ ከአሁኑ ጊዜ ጀምሮ ዘላለም እናመሰግነዋለን፡፡ አምላክ ይመስገን!"
    },
    "Chapter 116": {
      "1": "ጩኸቴንና ልመናዬን ስለ ሰማ አምላክን እወደዋለሁ፡፡",
      "2": "እርሱን በምጠራው ጊዜ ሁሉ ይሰማኛል፡፡",
      "3": "የሞት አደጋ ዙሪያዬን ከበበኝ፤ የመቃብር አስፈሪ ሁኔታ አሰቀቀኝ፤ በፍርሃትና በጭንቀትም ተሞላሁ፡፡",
      "4": "በዚያን ጊዜ “አምላክ ሆይ! እባክህ አድነኝ!” ብዬ ወደ አምላኬ ጮኽሁ፡፡",
      "5": "አምላክ መሓሪና ቸር ነው፡፡ አምላካችን ርኅሩኅ ነው፡፡",
      "6": "አምላክ የዋሆች የሆኑትን ይጠብቃል፤ እኔንም በተዋረድሁ ጊዜ አድኖኛል፡፡",
      "7": "አምላክ መልካም ነገር ስላደረገልሽ፤ ነፍሴ ሆይ! ወደ እረፍትሽ ተመለሺ፡፡",
      "8": "አምላክ ከሞት አዳነኝ፤ እንባዬ እንዲቆም አደረገ፤ ከመዋረድም ጠበቀኝ፡፡",
      "9": "ስለዚህ ሕያዋን በሚገኙበት በአምላክ ፊት እኖራለሁ፡፡",
      "10": "“እጅግ ተሠቃየሁ!” ባልሁበት ጊዜ እንኳ እምነቴን አልተውሁም፡፡",
      "11": "ከፍርሃቴ የተነሣ “ማንንም ማመን አልችልም” ባልሁበት ጊዜ እንኳ እምነቴን አልተውሁም፡፡",
      "12": "ስላደረገልኝ መልካም ነገር ሁሉ፤ ለአምላክ ምን ውለታ ልመልስ እችላለሁ?",
      "13": "አምላኬ ስላዳነኝ አመሰግነዋለሁ፤ የወይን ጠጅ መባም አቀርባለታለሁ፡፡",
      "14": "በሕዝብ ጉባኤ ፊት ተገኝቼ ለአምላኬ የተሳልሁትን አቀርባለሁ፡፡",
      "15": "የቅዱሳን ሞት በአምላክ ዘንድ እጅግ የከበረና ዋጋ ያለው ነው፡፡",
      "16": "አምላክ ሆይ! እኔ የአንተ አግልጋይ ነኝ፤ እናቴ እንዳገልግለችህ፤ እኔም አገልብልሃለሁ፤ ለሞት ያዳንኸኝ አንተ ነህ፡፡",
      "17": "የምስጋና መሥዋዕት አቀርብልሃለሁ፤ ወደ አንተም እጸልያለሁ፡፡",
      "18": "በሕዝብ ጉባኤ ፊት ተገኝቼ፤ ለአምላክ የተሳልሁትን አቀርባለሁ፤",
      "19": "የማቀርበውም በኢየሩሳሌም መካከል በሚገኘው በአምላክ ቤት አደባባይ ነው፡፡ አምላክ ይመስገን!"
    },
    "Chapter 117": {
      "1": "መንግሥታት ሁሉ አምላክን አመስግኑት! ሕዝቦች ሁሉ አምላክን አመስግኑት!",
      "2": "እርሱ ለእኛ ያለው ፍቅር ጽኑ ነው፤ ታማኝነቱም ዘላለማዊ ነው፡፡ አምላክ ይመስገን!"
    },
    "Chapter 118": {
      "1": "ቸር ስለሆነና ፍቅሩም ዘለዓለም ስለሆነ አምላክን አመስግኑ፡፡",
      "2": "የእስራኤል ሕዝብ ሁሉ «የአምላክ ፍቅር ዘለዓለም ነው» ይበሉ፡፡",
      "3": "የአምላክ ካህናት ሁሉ «የአምላክ ፍቅር ዘለዓለም ነው» ይበሉ፡፡",
      "4": "የሚያከብሩት ሁሉ «የአምላክ ፍቅር ዘለዓለም ነው» ይበሉ፡፡",
      "5": "በተጨነቅሁ ጊዜ ጩኸቴን ወደ አምላኬ አሰማሁ፤ እርሱም ሰማኝ፤ ነፃም አወጣኝ፡፡",
      "6": "አምላክ ከእኔ ጋር ሆኖ ስለሚረዳኝ አልፈራም፤ ከቶ ሰው ምን ሊያደርገኝ ይችላል?",
      "7": "አምላክ ከእኔ ጋር ሆኖ ስለሚረዳኝ ጠላቶቼ ሲዋረዱ አያለሁ፡፡",
      "8": "በሰው ከመመካት ይልቅ፤ በአምላክ መታመን ይሻላል፡፡",
      "9": "በመሪዎች ከመመካት ይልቅ፤ በአምላክ መታመን ይሻላል፡፡",
      "10": "ብዙ ጠላቶች ከብበውኝ ነበር፤ ነገር ግን በአምላክ ኃይል አሸነፍሁአቸው፡፡",
      "11": "ከየአቅጣጫው በዙሪያዬ ነበሩ፤ ነገር ግን በአምላኬ ኃይል አሸነፍኁአቸው፡፡",
      "12": "ዙሪያዬን እንደ ንብ ከበቡኝ፤ ነገር ግን እሾህ በእሳት እንደሚቃጠል በፍጥነት ተቃጠሉ፤ በአምላክም ኃይል አሸነፍሁአቸው፡፡",
      "13": "ብርቱ ጥቃት ደርሶብኝ፤ ለመሸነፍ ተቃርቤ ነበር፤ ነገር ግን አምላኬ ረዳኝ፡፡",
      "14": "ኃይልንና ብርታትን የሰጠኝ አምላክ ነው፤ ያዳነኝም እርሱ ነው፡፡",
      "15": "በፈጣሪ ሕዝብ ድንኳን ውስጥ እንዲህ የሚል የድል አድራጊነት ድምፅ ይሰማል፤ «የአምላክ ብርቱ ኃይል ይህን አድርጎአል!",
      "16": "የእርሱ ኃይል ድልን አጎናጸፈን፤ የቀኝ እጁ ብርታት ታላላቅ ነገሮችን አደረገልን፡፡»",
      "17": "በሕይወት እኖራለሁ እንጂ አልሞትም፤ የአምላክንም ድንቅ ሥራ አውጃለሁ፡፡",
      "18": "በብርቱ ቀጠቀጠኝ፤ ነገር ግን እንድሞት አላደረገኝም፡፡",
      "19": "ወደ ውስጥ ገብቼ አምላን እንዳመሰግን የቤተ መቅደስን በሮች ከፈቱልኝ፡፡",
      "20": "ይህ የአምላክ በር ነው፤ በእርሱ ሊገቡ የሚችሉ ደጋፊ ሰዎች ብቻ ናቸው፡፡",
      "21": "አምላክ ሆይ! ስለ ሰማኸኝና ድልን ስላጎናጸፍከኝ አመሰግንሃለሁ፡፡",
      "22": "ግንበኞች የናቁት ድንጋይ እርሱ ዋና የማእዘን ድንጋይ ሆነ፤",
      "23": "ይህም የአምላክ ሥራ ነው፤ ለዐይኖቻችንም ድንቅ ነው፡፡",
      "24": "ይህ አምላክ የሠራው የድል ቀን ነው፤ በእርሱ ደስ ይበለን፤ ሐሴትም እናደርግ፡፡",
      "25": "አምላክ ሆይ! እባክህ አድነን፤ አምላክ ሆይ! እባክህ ሁሉ ነገር የተሟላ እንዲሆን አድርግልን፡፡",
      "26": "በአምላክ ስም የሚመጣ የተባረከ ይሁን፤ በአምላክ ቤት መቅደስ ሆነን እንባርካችኋለን፡፡",
      "27": "ያህዌ አምላክ ነው፤ ለእኛ መልካም አድርጎልናል፤ ለምለም የሆኑ ቅርንጫፎች ያዛችሁ በዓል አድርጉ፤ መሠዊያውንም ዙሩ፡፡",
      "28": "አንተ አምላኬ ስለሆንህ አመሰግንሃለሁ፤ ታላቅነትህንም አውጃለሁ፡፡",
      "29": "ቸር ስለሆነና ፍቅሩም ዘለዓለም ስለሆነ፤ አምላክን አመስግኑት፡፡"
    },
    "Chapter 119": {
      "1": "በአካሄዳቸው ቅኖች የሆኑ፤ በፈጣሪ ሕግ መሠረት የሚኖሩ ሰዎች ደስ ይበላቸው፡፡",
      "2": "ትእዛዛቱን የሚጠብቁ፤ በሙሉ ልባቸውም የሚያገለግሉት፤ ደስ ይበላቸው፡፡",
      "3": "እንደዚህ የሚያደርጉ ከቶ አይሳሳቱም፤ የሚኖሩትም የአምላክን ፈቃድ በመፈጸም ነው፡፡",
      "4": "አምላክ ሆይ! አንተ ሕጎችህን ሰጥተኸናል፤ በታማኝነት እንድንታዘዛቸውም ነግረኸናል፤",
      "5": "ሥርዓትህን በመጠበቅ ታማኝ ለመሆን በብርቱ እመኛለሁ፡፡",
      "6": "ትእዛዛትህን ሁሉ በጥንቃቄ ከአስተዋልሁ፤ ሐፍረት ከቶ አይደርስብኝም፡፡",
      "7": "እውነተኛ ፍርድህን ባወቅሁ መጠን፤ በንጹሕ ልብ አመሰግንሃለሁ፡፡",
      "8": "ሕግህን ስለምፈጽም ፈጽሞ አትተወኝ፡፡",
      "9": "ወጣቶች ሕይወታቸውን በንጽሕና መጠበቅ የሚችሉት፤ ትእዛዛትህን በመፈጸም ነው፡፡",
      "10": "አንተን በሙሉ ልቤ ማገልገል ስለምፈልግ፤ ትእዛዛትህን እንዳላፈርስ ጠብቀኝ፡፡",
      "11": "አንተን እንዳልበድል፤ ቃልህን በልቤ አኖራለሁ፡፡",
      "12": "አምላክ ሆይ! አመሰግንሃለሁ፤ የአንተን መንገድ አስተምረኝ፡፡",
      "13": "አንተ የሰጠኸውን ሕግ ሁሉ መላልሼ አነባለሁ፡፡",
      "14": "ብዙ ሀብት ከሚኖረኝ ይልቅ፤ የአንተን ትእዛዝ መፈጸም ደስ ይለኛል፡፡",
      "15": "ሥርዓትህን አጠናለሁ፤ ትምህርትህንም አሰላስላለሁ፡፡",
      "16": "በሕግህ ደስ ይለኛል፤ ቃልህንም አልረሳም፡፡",

      "17": "በሕይወት እንድኖርና የቃልህን ትምህርት እንድጠብቅ፤ ለእኔ ለአገልጋይህ መልካም ነገር አድርግልኝ፡፡",
      "18": "በሕግህ ውስጥ ያለውን አስደናቂ እውነት ማየት እንድችል፤ ዐይኖቼን ክፈትልኝ፡፡",
      "19": "እኔ በምድር ላይ በእንግድነት የምኖረው ለጥቂት ጊዜ ነው፤ ስለዚህ ትእዛዛትህን አትሰውርብኝ፡፡",
      "20": "ነፍሴ ሥርዓትህን ለማግኘት፤ ሁልጊዜ በመናፈቅ ተጨነቀች፡፡",
      "21": "አንተ ትዕቢተኞችን ትገሥጻለህ፤ ትእዛዛትህን የማይፈጽሙ ሁሉ የተረገሙ ናቸው፡፡",
      "22": "እኔ ሕግህን ስለጠበቅሁ፤ ስድባቸውንና ንቀታቸውን ከእኔ አርቅልኝ፡፡",
      "23": "መሪዎች ተሰብስበው በእኔ ላይ ይዶልታሉ፤ እኔ አገልጋይህ ግን የቃልህን ትምህርት አጠናለሁ፡፡",
      "24": "ትእዛዛትህ ያስደስቱኛል፤ መካሪዎቼም እነርሱ ናቸው፡፡",
      "25": "ተሸንፌ ትቢያ ላይ ወድቄአለሁ፤ በሰጠኸኝ የተስፋ ቃል መሠረት ሕይወቴን አድስልኝ፡፡",
      "26": "ያደረግሁትን ሁሉ ተናዘዝሁ፤ አንተም ሰማኸኝ፤ እንግዲህ ሥርዓትህን አስተምረኝ፡፡",
      "27": "ሕግህን እንዳስተውል እርዳኝ፤ እኔም ድንቅ ሥራህን አሰላስላለሁ፡፡",
      "28": "ሐዘን በርትቶብኛል፤ በሰጠኸኝ የተስፋ ቃል መሠረት ኀይሌን አድስልኝ፡፡",
      "29": "ሐሰትን ከእኔ አርቅልኝ፤ በጸጋህ ሕግሕን አስተምረኝ፡፡",
      "30": "ታዛዥነትን መርጫለሁ፤ ፍርድህንም ዘወትር አስታውሳለሁ፡፡",
      "31": "አምላክ ሆይ! የቃልህን ትምህርት ተከትያለሁ፤ ስለዚህ እንዳፍር አታድርገኝ፡፡",
      "32": "ብዙ ማስተዋልን ስለሰጠኸኝ፤ ትእዛዛትህን በትጋት እፈጽማለሁ፡፡",
      "33": "አምላክ ሆይ! የሕግህን ትርጉም አስተምረኝ፤ እኔም ዘወትር እከተለዋለሁ፡፡",
      "34": "ሕግህን ግለጥልኝ፤ እኔም አከብረዋለሁ፤ በሙሉ ልቤም እጠብቀዋለሁ፡፡",
      "35": "ትእዛዝህ ደስ ስለሚለኝ፤ እንድፈጽመው እርዳኝ፡፡",
      "36": "ሀብት ለማግኘት ከመስገብገብ ይልቅ፤ ሕግህን የመፈጸም ፍላጎት እንዲኖረኝ አድርግ፡፡",
      "37": "ወደ ከንቱ ነገር ከማዘንበል ጠብቀኝ፤ በቃልህ መሠረት ሕይወቴን አድስልኝ፡፡",
      "38": "ለእኔ ለአገልጋይህ የሰጠኸውን የተስፋ ቃል ጠብቅ፤ ይህም ቃል ለሚታዘዙህ ሁሉ የምትሰጠው ነው፡፡",
      "39": "ከምፈራው ስድብ ጠብቀኝ፤ ፍርድህ እጅግ አስደናቂ ነው፡፡",
      "40": "ትእዛዛትህን መጠበቅ እፈልጋለሁ፤ እውነተኛ ስለሆንህ አዲስ ሕይወት ስጠኝ፡፡",
      "41": "አምላክ ሆይ! የቱን ያህል እንደምትወደኝ አሳየኝ፤ በተስፋ ቃልህም መሠረት አድነኝ፡፡",
      "42": "በቃልህ ስለምትማመን፤ ለሚሰድቡኝ ሁሉ መልስ መስጠት እችላለሁ፡፡",
      "43": "ተስፋ የማደርገው በአንተ ፍርድ ስለሆነ፤ ዘወትር እውነት እንድናገር እርዳኝ፡፡",
      "44": "ሕግህን ባለማቋረጥ ዘላለም እፈጽማለሁ፡፡",
      "45": "ትእዛዝህን መፈጸም ስለምወድ፤ በፍጹም ነጻነት እኖራለሁ፡፡",
      "46": "ትእዛዛትህን ለነገሥታት እናገራለሁ፤ ከቶም አላፍርም፡፡",
      "47": "ትእዛዛትህን እወዳለሁ፤ እነርሱን በመፈጸም ደስታ አገኛለሁ፡፡",
      "48": "ትእዛዛትህን አከብራለሁ፤ እወዳለሁም፤ ሥርዓትህንም አሰላስላለሁ፡፡",
      "49": "ለእኔ ለአገልጋይህ የሰጠኸውን የተስፋ ቃል አስታውስ፤ ምክንያቱም እኔ ተስፋ የማደርገው በእርሱ ነው፡፡",
      "50": "የተስፋ ቃልህ ሕይወቴን ስላደሰልኝ፤ በመከራዬ ጊዜ እንኳ ተጽናንቻለሁ፡፡",
      "51": "ትዕቢተኞች ዘወትር ያፌዙብኛል፤ እኔ ግን ከሕግህ አልራቅሁም፡፡",
      "52": "አምላክ ሆይ! መጽናናትን የሚሰጠኝ ስለሆነ፤ ከጥንት ጀምሮ የነበረውን ሕግህን አስታውሳለሁ፡፡",
      "53": "ዐመፀኞች ሕግህን ሲተላለፉ በማየቴ በብርቱ ተቆጣሁ፡፡",
      "54": "አጭር በሆነው በምድራዊ ሕይወቴ ዘመን ሁሉ፤ ስለ ትእዛዛትህ ቅኔ እቀኛለሁ፡፡",
      "55": "አምላክ ሆይ! ዘወትር በሌሊት አስታውስሃለሁ፤ ስለ ሕግህም አስባለሁ፡፡",
      "56": "ትእዛዛትህን በመፈጸም ደስታ አገኛለሁ፡፡",
      "57": "አምላክ ሆይ! እኔ የምፈልገው አንተን ብቻ ነው፤ ሕግንም ለመጠበቅ ቃል እገባለሁ፡፡",
      "58": "በተስፋ ቃልህ መሠረት ምሕረት እንድታደርግልኝ ከልብ እለምንሃለሁ፡፡",
      "59": "ጠባዬን መርምሬ የተረዳሁት ስለሆነ፤ ሥርዓትህን ለመከተል ቃል እገባለሁ፡፡",
      "60": "ያለ ማመንታት ትእዛዛትህን ለመፈጸም እተጋለሁ፡፡",
      "61": "ዐመፀኞች ወጥመድ ዘረጉብኝ፤ እኔ ግን ሕግህን አልረሳሁም፡፡",
      "62": "ስለ እውነተኛ ፍርድህ አንተን ለማመስገን በእኩለ ሌሊት እነሣለሁ፡፡",
      "63": "አንተን የሚያገለግሉህንና ሕግህን የሚያከብሩትን ሁሉ እወዳቸዋለሁ፡፡",
      "64": "አምላክ ሆይ! ምድር በዘላለማዊው ፍቅርህ የተሞላች ናት፤ ትእዛዛትህን አስተምረኝ፡፡",
      "65": "አምላክ ሆይ! የተስፋ ቃልህን ጠብቀሃል፤ ለእኔም ለአገልጋይህ ቸር ሆነሃል፡፡",
      "66": "በትእዛዝህ ስለምታመን፤ ጥበብንና ዕውቀትን ስጠኝ፡፡",
      "67": "አንተ እኔን ከመቅጣትህ በፊት እሳሳት ነበር፤ አሁን ግን ለቃልህ እታዘዛለሁ፡፡",
      "68": "አንተ እጅግ ርኅሩኅና ቸር ነህ፤ ትእዛዛትህን አስተምረኝ፡፡",
      "69": "ትዕቢተኞች በሐሰት ስሜን ያጠፋሉ፤ እኔ ግን ትእዛዛትህን በሙሉ ልቤ እጠብቃለሁ፡፡",
      "70": "እነርሱ ማስተዋል ይጎድላቸዋል፤ እኔ ግን በሕግህ ደስ ይለኛል፡፡",
      "71": "ሥርዓትህን እንድማር ስላደረገኝ፤ ተግሣጽህን መቀበሌ ለእኔ መልካም ሆነልኝ፡፡",
      "72": "ከብዙ ወርቅና ከብዙ ብር ይልቅ ለእኔ እጅግ ዋጋ ያለው፤ አንተ የምትሰጠው ሕግ ነው፡፡",
      "73": "የፈጠርኸንኸንና ሕያው አድርገህ ያቆምኸን አንተ ነህ፤ ትእዛዛትህን እንድማር ማስተዋልን ስጠኝ፡፡",
      "74": "በተስፋ ቃልህ ስለምታመን አንተን የሚያከብሩ ሁሉ፤ እኔን በሚያዩበት ጊዜ ደስ ይላቸዋል፡፡",
      "75": "አምላክ ሆይ! ፍርድህ እውነተኛ እንደሆነ አውቃለሁ፤ የቀጣኸኝም እውነተኛ በመሆንህ ነው፡፡",
      "76": "ለእኔ ለአገልጋይህ በሰጠኸው የተስፋ ቃል መሠረት ዘላለማዊው ፍቅርህ ያጽናናኝ፡፡",
      "77": "በሕግህ ደስ ስለሚለኝ ምሕረትን አድርግልኝ፤ እኔም በሕይወት እኖራለሁ፡፡",
      "78": "በሐሰት የሚከስሱኝ ትዕቢተኞች ይዋረዱ፤ እኔ ግን ሕግህን አሰላስላለሁ፡፡",
      "79": "አንተን የሚያከብሩና ትእዛዛትህን የሚያውቁ ሁሉ ወደ እኔ ይምጡ፡፡",
      "80": "ትእዛዛትህን በትክክል እንድፈጽም እርዳኝ፤ በመሸነፍ እንዳላፍር ጠብቀኝ፡፡",
      "81": "አምላክ ሆይ! አንተ ታድነኛለህ ብዬ በመጠባበቅ ደከምሁ፤ እምነቴን በቃልህ ላይ አድርጌአለሁ፡፡",
      "82": "“መቼ ታጽናናኝ ይሆን? ብዬ የተስፋ ቃልህን በመጠባበቅ ዐይኖቼ ደከሙ፡፡",
      "83": "ጢስ በሚጤስበት ቤት ተሰቅሎ እንደተጨማደደ የወይን ጠጅ አቁማዳ፤ ከጥቅም ውጭ ሆኜአለሁ፤ ይህም ሁሉ ሆኖ ሕግህን አልረሳሁም፡፡",
      "84": "እስከ መቼ ደጅ እጠናለሁ? የሚያሳድዱኝንስ የንትቀጣቸው ነቼ ነው?",
      "85": "ሕግህን የማይጠብቁ ትዕቢተኞች፤ እኔን ለማጥመድ ጉድጓድ ቆፍረዋል፡፡",
      "86": "ትእዛዛትህ ሁሉ የታመኑ ናቸው፤ ሐሰተኞች ያለ ምክንያት ስለሚያሳድዱኝ እርዳኝ፡፡",
      "87": "እነርሱ ሊገድሉኝ ጥቂት ቀርቶአቸው ነበር፤ እኔ ግን ትእዛዛትህን ችላ አላልሁም፡፡",
      "88": "በዘላለማዊ ፍቅርህ ሕይወቴን አድስልኝ፤ እኔም ሕግህን እጠብቃለሁ፡፡",
      "89": "አምላክ ሆይ! ቃልህ ዘላለማዊ ነው፤ በሰማይም ጸንቶ ይኖራል፡፡",
      "90": "እውነተኛነትህ በዘመናት ሁሉ ይኖራል፤ ምድርንም በአንድ ስፍራ መሠረትሃት ጸንታም ትኖራለች፡፡",
      "91": "ሁሉም አገልጋዮችህ ስለሆኑ በትእዛዝህ እስለ ዛሬ ጸንተው ቆይተዋል፡፡",
      "92": "ሕግህ የደስታዬ ምንጭ ባይሆን ኖሮ ከስቃዬ የተነሣ በሞትሁ ነበር፡፡",
      "93": "በሕግህ አማካይነት በሕይወት እንድኖር ጠብቀኸኛልና ሕግህን ከቶ ችላ አልልም፡፡",
      "94": "እኔ የአንተ ስለሆንሁ አድነኝ፤ ትእዛዛትህንም መጠበቅ እፈልጋለሁ፡፡",
      "95": "ክፉዎች እኔን ለመግደል ያደባሉ፤ እኔ ግን ሕግህን አሰላስላለሁ፡፡",
      "96": "የሁሉም ነገር ፍጹምነት ወሰን አለው፤ የሕግህ ፍጹምነት ግን ወሰን የለውም፡፡",
      "97": "ሕግህን እጅግ እወዳለሁ፤ ስለ እርሱ ቀኑን ሙሉ አስባለሁ፡፡",
      "98": "ትእዛዛትህ ዘወትር ከእኔ ጋር ናቸው፤ ከጠላቶቼ ይልቅ እኔን አስተዋይ ያደርጉኛል፡፡",
      "99": "ሕግህን ዘወትር ስለማሰላስል፤ ከአስተማሪዎቼ ሁሉ የበለጠ ማስተዋል አለኝ፡፡",
      "100": "ትእዛዛትህን ሁሉ ስለምፈጽም ከሽማግሌዎች ሁሉ የበለጠ ጥበብ አለኝ፡፡",
      "101": "ለቃልህ መታዘዝ ስለምፈልግ መጥፎ ጠባይን ሁሉ አስወግጃለሁ፡፡",
      "102": "ያስተማርኸኝ አንተ ስለሆንህ ከህግህ ፈቀቅ አላልሁም፡፡",
      "103": "ሕግህ እንዴት ጠፋጭ ነው! ከማር ወለላ ይልቅ ይጣፍጣል፡፡",
      "104": "ከሕግህ ጥበብን አግኝቻለሁ፤ ስለዚህ መጥፎ ጠባይን ሁሉ ጠላሁ፡፡",
      "105": "ቃልህ እንደ መብራት ይመራኛል፤ ለመንገዴም ብርሃን ነው፡፡",
      "106": "እውነተኛ ፍርድህን ለመጠበቅ በመሃላ የገባሁትን ቃል አጸናለሁ፡፡",
      "107": "እግዚአብሔር ሆይ! ሥቃዬ እጅግ ከባድ ስለሆነ፤ በተስፋ ቃልህ መሠረት በሕይወት አኑረኝ፡፡",
      "108": "አምላክ ሆይ! የምስጋና ጸሎቴን ተቀበል፤ ትእዛዛትህንም አስተምረኝ፡፡",
      "109": "ስለ አንተ ሕይወቴን ለማሳለፍ ዝግጁ ነኝ፤ ሕግህንም አልረሳሁም፡፡",
      "110": "ዐመፀኞች ወጥመድ ዘረጉብኝ፤ እኔ ግን ከትእዛዛትህ ፈቀቅ አላልሁም፡፡",
      "111": "ሕግህ ዘላለማዊ ሃብቴ ነው፤ የልቤም ደስታ እርሱ ነው፡፡",
      "112": "እስከምሞትበት ቀን ድረስ ሕግህን ለመጠበቅ ወስኛለሁ፡፡",
      "113": "በፍጹም ልባቸው በአንተ የማይታመኑትን ወላዋዮች ሁሉ ጠላሁ፤ ሕግህን ግን ወደድሁ፡፡",
      "114": "አንተ ጋሻዬና መሸሸጊያዬ ነህ፤ በገባህልኝ ቃል ኪዳን ተስፋ አደርጋለሁ፡፡",
      "115": "እናንተ ኃጢአተኞች ከእኔ ወዲያ ራቁ፤ እኔ የአምላኬን ትእዛዝ መጠበቅ እፈልጋለሁ፡፡",
      "116": "በተስፋ ቃልህ መሠረት አበርታኝ፤ እኔም በሕይወት እኖራለሁ፤ ተስፋ ቆርጨ እንዳዝን አታድርገኝ፡፡",
      "117": "ደግፈህ ያዘኝ በሰላም እኖራለሁ፤ ሁልጊዜም ትእዛዛትህን እፈጽማለሁ፡፡",
      "118": "ዕቅዳቸው ተንኮል ተየሞላበትና ከነረቱ በመሆኑ፤ ሕግህን የማያከብሩትን ሁሉ ትጸየፋቸዋለህ፡፡",
      "119": "ክፉዎችን ሁሉ እንደ ቆሻሻ ነገር ትጸየፋቸዋለህ፤ ስለዚህ ሥርዓትህን እወዳለሁ፡፡",
      "120": "አንተን ከመፍራቴ የተነሣ ሰውነቴ ተንቀጠቀጠ፤ ፍርድህንም እጅግ ፈራሁት፡፡",
      "121": "ትክክልና መልካም የሆነውን ነገር አድርጌአለሁ፤ ስለዚህ ለሚጨቁኑኝ ጠላቶቼ አሳልፈህ አትስጠኝ፡፡",
      "122": "እኔን አገልጋይህን እንደምትረዳኝ ቃል ግባልኝ፤ እብሪተኞች እንዲያጠቁኝ አታድርግ፡፡",
      "123": "አዳኝነትህንና እውነተኛ ቃልህን በመጠባበቅ ዐይኖቼ ደከሙ፡፡",
      "124": "እኔን አገልጋይህን በዘላለማዊው ፍቅርህ ተመልከተኝ፤ ትእዛዛትህንም አስተምረኝ፡፡",
      "125": "እኔ አገልጋይህ ነኝ፤ ሥርዓትህንም እንዳውቅ ማስተዋልን ስጠኝ፡፡",
      "126": "አምላክ ሆይ! ሰዎች ሕግህን ስለሻሩ፤ ፍርድህን የምትገልጥበት ጊዜው አሁን ነው፡፡",
      "127": "ትእዛዛትህን ከወርቅ ይልቅ አብልጨ እወዳለሁ፤ አዎ! ከንጹሕ ወርቅ ይልቅ አብልጨ እወዳለሁ፡፡",
      "128": "ስለዚህ ትእዛዛትህን ሁሉ እጠብቃለሁ፤ የስሕተትንም መንገድ ሁሉ እጠላለሁ፡፡",
      "129": "ሥርዓቶችህ አስደናቂዎች ናቸው፤ እኔም በሙሉ ልቤ እታዘዛቸዋለሁ፡፡",
      "130": "የቃልህ ትርጉም ብርሃን ይሰጣል፤ ማሃይምናንንም አስተዋዮች ያደርጋል፡፡",
      "131": "ትእዛዛትህን እጅግ በመጠማት አፌን ከፍቼ አለከለክሁ፡፡",
      "132": "ወደ እኔ ተመለስ፤ ለሚወዱህ ሁሉ እንደምታደርገውም ራራልኝ፡፡",
      "133": "በተስፋ ቃልህ መሠረት ከውድቀት ጠብቀኝ፤ ክፉ ነገር እንዲያሸንፈኝ አታድርግ፡፡",
      "134": "ትእዛዛትህን መጠበቅ እንድችል ከሚያጠቁኝ ሰዎች እጅ አድነኝ፡፡",
      "135": "በአጠገቤ ተገኝተህ ባርከኝ፤ ሕግህንም አስተምረኝ፡፡",
      "136": "ሰዎች ሕግህን ስለሻሩ እንባዬ እንደ ወንዝ ውሃ ፈሰሰ፡፡",
      "137": "አምላክ ሆይ! አንተ እውነተኛ ነህ፤ ፍርድህም ቅን ነው፤",
      "138": "ሕግህ ፍጹም እውነትና ትክክል ነው፡፡",
      "139": "ጠላቶቼ ትእዛዛትህን ስላቃለሉ፤ ቁጣዬ እንደ እሳት ነደደ፡፡",
      "140": "የተስፋ ቃልህ እጅግ የታመነ ነው፤ እኔም በጣም እወደዋለሁ፡፡",
      "141": "እኔ የማልጠቅምና የተናቅሁ ነኝ፤ ይሁን እንጂ ሥርዓትህን አልዘነጋሁም፡፡",
      "142": "እውነተኛነትህ ለዘላለም ጸንቶ ይኖራል፤ ሕግህም ዘወትር ትክክል ነው፤",
      "143": "ብዙ ችግርና ጭንቀት ደርሶብኛል፤ ትእዛዛትህ ግን ደስታን ይሰጡኛል፡፡",
      "144": "ሥርዓትህ ዘወትር ትክክል ነው፤ በሕይወት ለመኖር እንድችል ማስተዋልን ስጠኝ፡፡",

      "145": "አምላክ ሆይ! በሙሉ ልቤ፤ ወደ አንተ እጮኻለሁ፤ ስማኝ፤ እኔም ትእዛዛትህን እፈጽማለሁ፡፡",
      "146": "ወደ አንት እጮኻለሁ፤ አድነኝም፤ እኔም ሕግህን እጠብቃለሁ፡፡",
      "147": "ፀሐይ ከመውጣቱ በፊት፤ ዕርዳታህን በመፈለግ ወደ አንተ እጮኻለሁ፤ በገባህልኝም ቃል ተስፋ አደርጋለሁ፡፡",
      "148": "ቃልህን በማሰላሰል ለማጥናት፤ ሌሊቱን ሙሉ እነቃለሁ፡፡",
      "149": "አምላክ ሆይ! ስለ ዘላለማዊው ፍቅርህ ስማኝ፤ በትእዛዝህ መሠረት ሕይወቴን አድስ፡፡",
      "150": "ሕግህን የማያከብሩ፤ የሚያሳድዱኝ ብርቱዎች ሰዎች ወደ እኔ ቀርበዋል፡፡",
      "151": "አምላክ ሆይ! አንተ ግን ለእኔ ቅርብ ነህ፤ ትእዛዛትህ ሁሉ በእውነት ላይ የተመሠረቱ ናቸው፡፡",
      "152": "ከጥንት ጀምሮ ትእዛዛትህን ተምሬአለሁ፤ እነርሱንም ለዘላለም አጸናሃቸው፡፡",
      "153": "እኔ ሕግህን አልረሳሁም፤ ስለዚህ ችግሬን ተመልከተህ አድነኝ፤",
      "154": "ስለ መብቴ ተከራከርልኝ፤ ነፃም አውጣኝ፤ በተስፋ ቃልህም መሠረት አድነኝ፡፡",
      "155": "ሕግህን ስለማይጠብቁ፤ ዐመፀኞች የመዳን ተስፋ የላቸውም፡፡",
      "156": "አምላክ ሆይ! ርኅራኄህ ታላቅ ነው፤ በትእዛዝህ መሠረት ሕይወቴን አድስ፡፡",
      "157": "የሚጠሉኝና የሚያሳድዱኝ ብዙዎች ናቸው፤ እኔ ግን ከሕግህ ፈቀቅ አላልሁም፡፡",
      "158": "ቃልህን ስለማይጠብቁ፤ ከሐዲዎችን አይቼ ተጸየፍሁአቸው፡፡",
      "159": "አምላክ ሆይ! ትእዛዛትህን እንደምወድ አስብ! ስለዚህ በዘላለማዊ ፍቀርህ ሕይወቴን አድስልኝ፡፡",
      "160": "የቃልህ መሠረት እውነት ነው፤ ትክክለኛ ፍርድህም ዘላለማዊ ነው፡፡",
      "161": "ባለሥልጣኖች ያለ ምክንያት ያሳድዱኛል፤ እኔ ግን ቃልህን በፍርሃት አከብራለሁ፡፡",
      "162": "ብዙ ምርኮ አግኝቶ እንደሚደሰት ሰው፤ በተስፋ ቃልህ እጅግ ደስ ይለኛል፡፡",
      "163": "ሐሰትን እጠላለሁ፤ እጸየፋለሁም ሕግህን ግን እወዳለሁ፡፡",
      "164": "ስለ እውነተኛ ፍርድህ በቀን ሰባት ጊዜ አመሰግንሃለሁ፡፡",
      "165": "ሕግህን የሚወዱ ፍጹም የሆነ ሰላም አላቸው፤ ከቶ ምንም ነገር ሊያሰናክላቸው አይችልም፡፡",
      "166": "አምላክ ሆይ! ኝነትህን በተስፋ እጠባበቃለሁ፤ ትእዛዝህንም እፈጽማለሁ፡፡",

      "167": " ትእዛዛትህን እጠብቃለሁ፤    በሙሉ ልቤም እወዳቸዋለሁ፡፡",
      "168 ": "ትእዛዛትህንና ሕግህን አከብራለሁ፤    የምሠራውንም ሁሉ አንተ ታያለህ፡፡",
      "169": "አምላክ ሆይ! ዕርዳታህን ለማግኘት ወደ አንተ ስጮኽ ስማኝ! በተስፋ ቃልህም መሠረት ማስተዋልን ስጠኝ፡፡",

      "170": " ልመናዬ ወደ አንተ ይድረስ፤    በተስፋ ቃልህም መሠረት አድነኝ፡፡",
      "171": " ሕግህን ስለምታስተምረኝ    ዘወትር አመሰግንሃለሁ፡፡",
      "172 ": "ትእዛዛትህ እውነት ስለሆኑ፤     ስለ ቃልህ እዘምራለሁ፡፡",
      "173": " ትእዛዛትህን ስለመረጥሁ፤     እኔን ለመርዳት ዘወትር ዝግጁ ሁን፡፡",
      "174": " አምላክ ሆይ!    አዳኝነትህን እናፍቃለሁ፤     በሕግህም ደስ ይለኛል፡፡",
      "175 ": "አንተን ለማመስገን እንድችል    ዕድሜዬን አርዝምልኝ፤     ሥርዓትህም ረዳቴ ይሁን፡፡",
      "176": " እንደ ጠፋ በግ ተቅበዝብዣለሁ፤    ነገር ግን ሕግህን ስላልረሳሁ    እኔን አገልጋይህን ፈልገኝ፡፡"
    },
    "Chapter 120": {
      "1": "መከራ በደረሰብኝ ጊዜ ወደ አምላኬ ጮኽሁ እርሱም ሰማኝ፡፡",
      "2": "አምላኬ ሆይ! ከሐሰተኞችና ከአታላዮች አድነኝ፡፡",
      "3": "እናንት አታላዮች! ያህዌ ምን ቢያደርጋችሁ ይሻላል? እንዴትስ ቢቀጣችሁ ይሻላል?",
      "4": "በተሳለ የወታደር ፍላጻ ይውጋችሁን? በከሰል ፍምስ ያቃጥላችሁን?",
      "5": "ከእናንተ ጋር መኖር በሜሼክ ወይም በቄዳር ሕዝብ መካከል እንደመኖር አስከፊ ነው፡፡",
      "6": "ሰላምን ከሚጠሉ ሕዝቦች ጋር ለረዥም ጊዜ መኖር ሰለቸኝ፡፡",
      "7": "እኔ ስለ ሰላም በምናገርበት ጊዜ እነርሱ ስለጦርነት ያወራሉ፡፡"
    },
    "Chapter 121": {
      "1": "እኔ ወደ ተራሮች እመለከታለሁ፤ ታዲያ ዕርዳታ የማገኘው ከወዴት ነው?",
      "2": "እርዳታዬ የሚመጣው ሰማይንና ምድርን ከፈጠረ ከያህዌ ነው፡፡",
      "3": "ጠባቂህ ዘወትር ንቁ ስለሆነ፤ እንድትወድቅ አይተውህም፡፡",
      "4": "የእስራኤል ጠባቂ ከቶ አያንቀላፋም፤ ፈጽሞ አይተኛም፡፡",
      "5": "ያህዌ ይመለከትሃል፤ በአጠገብህም ሆኖ ይመለከትሃል፡፡",
      "6": "ፀሐይ በቀን፤ ጨረቃም በሌሊት፤ ጉዳት አያደርሱብህም፡፡",
      "7": "አምላክ ከክፉ ነገር ይሰውርሃል፤ ነፍስህንም በሰላም ይጠብቃታል፡፡",
      "8": "ከቤትህ ወጥተህ ስትሄድና ወደ ቤትህም ስትመለስ ይጠብቅሃል፤ አሁንም ዘወትርም ይጠብቅሃል፡፡"
    },
    "Chapter 122": {
      "1": "“ወደ አምላክ ቤት እንሂድ” ባሉኝ ጊዜ ደስ አለኝ፡፡",
      "2": "እነሆ አሁን በኢየሩሳሌም በሮች ገብተን በውስጥዋ ቆመናል!",
      "3": "ኢየሩሳሌም በመልካም ሥርዓት የተመሠረተችና ሰዎች በሕብረት የሚኖሩባት ከተማ ናት፡፡",
      "4": "በትእዛዙ መሠረት ለአምላክ ምስጋና ለማቅረብ፤ የእስራኤል ነገዶች ሁሉ የሚሰበሰቡት ወደዚህች ከተማ ነው፡፡",
      "5": "ከዳዊት ዘር የነገሡ ሁሉ ሕዝባቸውን ለመዳኘት በዚህች ከተማ ይቀመጡ ነበር፡፡",
      "6": "በኢየሩሳሌም ከተማ ሰላም እንዲሆን እንዲህ ብላችሁ ጸልዩ፤ “የሚወዱሽ ሁሉ ይበልጽጉ፤",
      "7": "በቅጥሮችሽ ውስጥ ሰላም ይሁን፤ በቤተ መንግሥትሽም ውስጥ ጸጥታ ይኑር፡፡”",
      "8": "በዘመዶቼና በወዳጆቼ ምክንያት ኢየሩሳሌምን “ሰላም ከአንቺ ጋር ይሁን” እላታለሁ፡፡",
      "9": "በአምላካችን ቤት ምክንያት፤ በኢየሩሳሌም መልካም ነገር እንዲኖር እመኛለሁ፡፡"
    },
    "Chapter 123": {
      "1": "አምላክ ሆይ! ወደ አንተ እመለከታለሁ፤ ወደምትኖርበትም ወደ ሰማይ አያለሁ፤",
      "2": "አሽከሮችና ገረዶች ከአሳዳሪዎቻቸው እጅ በረከት ለማግኘት እንደሚጠባበቁ ሁሉ፤ እኛም እስክትምረን ድረስ የአንተን የአምላካችንን ዕርዳታ ለማግኘት እንጠባበቃለን፡፡",
      "3": "አምላክ ሆይ! ብዙ ስድብ ስለደረሰብን ማረን! እባክህ ማረን!",
      "4": "የሀብታሞችን ስድብ ጠግበናል፤ የትዕቢተኞችን ንቀት በዝቶብናል፡፡"
    },
    "Chapter 124": {
      "1": "ያህዌ ከእኛ ጋር ባይሆን ምን ይበጀን ነበር? እስራኤል እንዲህ ብሎ ይመልስ፤",
      "2": "“ያህዌ ከእኛ ጋር ባይሆን ጠላቶቻችን ባጠቁን ጊዜ፤",
      "3": "በታላቅ ቁጣ በእኛ ላይ ተነሥተው፤ ከነሕይወታችን በዋጡን ነበር፤",
      "4": "ጎርፍ በወሰደን፤ ውሃም በሸፈነን ነበር፤",
      "5": "ብርቱ ማዕበልም ባሰጠመን ነበር፡፡”",
      "6": "ጠላቶቻችን እንዲደመስሱን ያላደረገ አምላክ ይመስገን፡፡",
      "7": "እንደ ወፍ ከአዳኞች ወጥመድ አምልጠናል፤ ወጥመዱ ተሰበረ፤ እኛም ነጻ ወጣን፡፡",
      "8": "ይህንንም ዕርዳታ ያገኘነው፤ ሰማይንና ምድርን ከፈጠረ፤ ከያህዌ ነው፡፡"
    },
    "Chapter 125": {
      "1": "በአምላክ የሚታመኑ ሰዎች ከቶ እንደማይነቃነቅና እንደማይናወጥ እንደ ጽዮን ተራራ የጸኑ ናቸው፡፡",
      "2": "ተራሮች በኢየሩሳሌም ዙሪያ እንደሆኑ፤ እንዲሁም ከዛሬ ጀምሮ እስከ ዘላለም፤ አምላክ በሕዝቡ ዙሪያ ነው፡፡",
      "3": "ዐመፀኞች በደጋግ ሰዎች ምድር ላይ የሚዳኙት ለብዙ ጊዜ አይደለም፤ እንዲህማ ከሆነ ደጋግ ሰዎችም፤ እንደ እነርሱ ክፋት ማድረግን ይማራሉ፡፡",
      "4": "አምላክ ሆይ! ትእዛዛትህን ለሚፈጽሙ ደጋግ ሰዎች፤ ቸርነት አድርግላቸው፡፡",
      "5": "ነገር ግን ዐመፀኞችን በምትቀጣበት ጊዜ፤ የአንተን መንገድ የተውትን ከሐዲዎችንም አብረህ ቅጣቸው፡፡"
    },
    "Chapter 126": {
      "1": "ያህዌ ወደ ኢየሩሳሌም መልሶ ባመጣን ጊዜ ሕልም እንጂ እውነት አልመሰለንም ነበር፡፡",
      "2": "እጅግ በመደሰት የሐሴት መዝሙር ዘመርን፤ ስለዚህ ሌሎች መንግሥታት፤ “ያህዌ ታላቅ ነገር አደረገላቸው” አሉን፡፡",
      "3": "በእርግጥም ብዙ ታላላቅ ነገሮችን አድርጎልናል! እጅግም ተደስተናል፡፡",
      "4": "አምላክ ሆይ! ዝናም ለደረቅ ወንዝ ውሃን እንደሚሰጥ ምርኮአችንን መልስልን፡፡",
      "5": "እያለቀሱ ዘር ለመዝራት የሄዱትን፤ መከሩን ሲሰበስቡ እንዲደሰቱ አድርግ፡፡",
      "6": "ዘሩን ተሸክመው ሲሄዱ ያለቅሱ የነበሩት በደስታ እየዘመሩ ነዶአቸውን ተሸክመው ይመለሳሉ፡፡"
    },
    "Chapter 127": {
      "1": "አምላክ ቤትን ካልሠራ፤ የቤት ሠሪዎች ድካም ከንቱ ነው፤ አምላክ ከተማን ካልጠበቀ፤ የከተማ ጠባቂዎች ትጋት ከንቱ ነው፡፡",
      "2": "በማለዳ እየተነሡና በምሽትም እየዘገዩ ለኑሮ መድከም ከንቱ ነው፤ ምክንያቱም አምላክ ለሚወዳቸው ሰዎች፤ ገና ተኝተው ሳሉ፤ የሚያስፈልጋቸውን ነገር ያዘጋጅላቸዋል፡፡",
      "3": "ልጆች ከአምላክ የሚገኙ ስጦታዎች ናቸው፡፡ እውነተኛም በረከት ናቸው፡፡",
      "4": "ሰው በወጣትነቱ የሚወልዳቸው ወንዶች ልጆች፤ በወታደር እጅ እንዳሉ ፍላጻዎች ናቸው፡፡",
      "5": "እንደነዚህ ፍላጻዎች የሆኑ ብዙ ልጆች ያሉት ሰው የታደለ ነው፤ ከጠላቶቹ ጋር በፍርድ አደባባይ በሚከራከርበት ጊዜ ከቶ አይሸነፍም፡፡"
    },
    "Chapter 128": {
      "1": "አምላክን የሚያከብሩና ትእዛዛቱን በመጠበቅ የሚኖሩ ደስ ይበላቸው፡፡",
      "2": "ሠርተህ የምታፈራውን ትመገባለህ፤ ደስታና ተድላም ታገኛለህ፡፡",
      "3": "ሚስትህ በቤትህ እንደ ፍሬያማ የወይን ተክል ትሆናለች፤ ልጆችህም በማእድህ ዙሪያ እንደ ወይራ ለምለም ቅርንጫፎች ይሆናሉ፡፡",
      "4": "አምላክን የሚያከብር እንደዚህ የተባረከ ይሆናል፡፡",
      "5": "የእስራኤል አምላክ ከጽዮን ይባርክህ! የኢየሩሳሌምን ብልጽግና በሕይወትህ ዘመን ሁሉ እንድታይ ያድርግህ!",
      "6": "የልጆችህን ልጆች ለማየት እንድትበቃ ያድርግህ፡፡"
    },
    "Chapter 129": {
      "1": "እስራኤል ሆይ! ከወጣትነትህ ጀምሮ ጠላቶችህ እንዴት እንዳሳደዱህ እስቲ ንገረን፡፡",
      "2": "“ከወጣትነቴ ጀምሮ ጠላቶቼ በጭካኔ አሳደዱኝ፤ ነገር ግን አላሸነፉኝም፡፡",
      "3": "ጀርባዬን በጅራፍ ተልትለው፤ የታረሰ ማሳ አስመስለውታል፡፡",
      "4": "ነገር ግን እውነተኛ የሆነ አምላክ፤ ከዐመፀኞች እስራት ፈትቶ ነጻ አወጣኝ፡፡”",
      "5": "ጽዮንን የሚጠላ ሁሉ ይሸነፍ፤ ወደ ኋላውም ይመለስ፡፡",
      "6": "በቤት ጣራ ላይ እንደሚበቅልና ከማደጉ በፊት እንደሚደርቅ ሣር ይሁን፡፡",
      "7": "እንዲህ ዐይነቱን ሣር ማንም አይሰበስበውም፤ ወይም ነዶውን አስሮ አይወስደውም፡፡",
      "8": "በአጠገባቸው የሚያልፉት ሁሉ ለጽዮን ጠላቶች “አምላክ ይባርካችሁ፤ እኛም በአምላክ ስም እንባርካችኋለን” አይሏቸውም፡፡"
    },
    "Chapter 130": {
      "1": "አምላክ ሆይ! ከጥልቅ ሐዘን የተነሣ ወደ አንተ እጮኻለሁ፡፡",
      "2": "አምላክ ሆይ! ልመናዬን ስማ! ዕርዳታህን ፈልገህ ስጮኽም አድምጠኝ፡፡",
      "3": "ኃጢአታችንን ብትከታተል፤ ማን ከፍርድ ሊያመልጥ ይችላል?",
      "4": "ነገር ግን አንተን በማክበር እንድንታዘዝህ ይቅር ትለናለህ፡፡",
      "5": "የአምላክን ዕርዳታ በናፍቆት እጠባበቃለሁ፤ በቃሉም እታመናለሁ፡፡",
      "6": "የንጋትን ብርሃን ከሚጠባበቁ ሰዎች ይልቅ፤ እኔ አምላክን በናፍቆት እጠባበቃለሁ፡፡",
      "7": "እስራኤል ሆይ! ፍቅሩ ዘላለማዊ ስለሆነና ሰዎችንም ለማዳን ዘወትር ዝግጁ ስለሆነ፤ በአምላክህ ታመን፡፡",
      "8": "ያህዌ ሕዝቡን እስራኤልን ከኃጢአታቸው ሁሉ ያድናቸዋል፡፡"
    },
    "Chapter 131": {
      "1": "አምላክ ሆይ! ትዕቢትን አስወግጃለሁ፤ ከትምክህትም ርቄአለሁ፤ ስለ ታላላቅ ነገሮች ወይም ላስተውለው ስለማልችለው ከባድ ነገር አልጨነቅም፡፡",
      "2": "ጸጥታንና ሰላምን አግኝቻለሁ፤ እናቱ የታቀፈችው ሕፃን ጸጥ ብሎ እንደሚተኛ፤ የእኔም ልብ በውስጤ ጸጥ ብሎአል፡፡",
      "3": "እስራኤል ሆይ! አሁንና ለዘላለም፤ በአምላክህ ታመን፡፡"
    },
    "Chapter 132": {
      "1": "አምላክ ሆይ! ዳዊትን አስታውሰው፤ የተቀበለውን መከራ ሁሉ አትርሳ፡፡",
      "2": "አምላክ ሆይ! ለአንተ የገባውን ቃል ኪዳንና ሁሉን የምትችል የያዕቆብ አምላክ ለሆንኸው ለአንተ እንዲህ ሲል የተሳለውን ስእለት አስታውስ፤",
      "3": "“ለአምላኬ የመኖሪያ ቦታ እስከማዘጋጅ፤",
      "4": "ለያዕቆብ አምላክ ቤት እስከምሠራ ድረስ፤ ወደ ቤት አልገባም፤ ወይም በአልጋ ላይ አልተኛም፤ ዕረፍት ወይም እንቅልፍ አይኖረኝም፡፡”",
      "5": "“ለአምላኬ የመኖሪያ ቦታ እስከማዘጋጅ፤ ለያዕቆብ አምላክ ቤት እስከምሠራ ድረስ፤ ወደ ቤት አልገባም፤ ወይም በአልጋ ላይ አልተኛም፤ ዕረፍት ወይም እንቅልፍ አይኖረኝም፡፡”",
      "6": "በቤተልሔም ሆነን ስለ ቃል ኪዳኑ ታቦት ሰማን፤ በጁአሪም ምድር አገኘነው፡፡",
      "7": "ከዚህ በኋላ “ኑ ወደ አምላክ ቤት እንሂድ! በዙፋኑም ፊት እንስገድ!” አልን፡፡",
      "8": "አምላክ ሆይ! የኀይልህ ምልክት ከሆነችው ከቃል ኪዳን ታቦት ጋር ወደ ምታርፍበት ወደ ቤተ መቅደስ ግባ፡፡",
      "9": "ካህናትህ ዘወትር ቅኑን ነገር ያድርጉ፤ ሕዝብህም በደስታ “እልል!” ይበሉ፡፡",
      "10": "ከአገልጋይህ ከዳዊት ጋር ቃል ኪዳን ገባህ፤ ስለዚህ አምላክ ሆይ! የመረጥኸውን ንጉሥ አትተወው፡፡",
      "11": "ዳዊት ጋር ከቶ የማይሻር ቃል ኪዳን እንዲህ ስትል ገባህ፤ “ከልጆችህ አንዱን አነግሠዋለሁ፤",
      "12": "ልጆችህ ቃል ኪዳኔንና የምሰጣቸውን ትእዛዛት ከጠበቁ፤ ልጆቻቸው ከአንተ በኋላ ለዘላለም ይነግሣሉ፡፡”",
      "13": "አምላክ ጽዮንን መርጦአታል፤ መኖሪያውም ሊያደርጋት ይፈልጋል፤",
      "14": "የህች የዘላለም ማረፊያ ስፍራዬ ናት፤ በዚያች ለመኖር እመኝ ስለነበር መኖሪያዬ አደረግኋት፡፡",
      "15": "ለጽዮን የሚያስፈልጋትን ነገር ሁሉ እሰጣታለሁ፤ ድኾችዋንም እስከሚጠግቡ አበላቸዋለሁ፡፡",
      "16": "ካህናቶችዋን በሚያደርጉት ሁሉ እባርካቸዋለሁ፤ በውስጥዋም የሚኖሩ መንፈሳውያን ሰዎች ይዘምራሉ፤ በደስታም እልል ይላሉ፡፡",
      "17": "ከዚያም ከዳዊት ዝርያዎች አንዱን ታላቅ ንጉሥ አደርጋለሁ፡፡ የመረጥሁትንም ንጉሥ ግዛት አጸናለታለሁ፡፡",
      "18": "ጠላቶቹ ሐፍረትን እንዲከናነቡ አደርጋቸዋለሁ፤ የእርሱ መንግሥት ግን ይበለጽጋል፤ ገናናም ይሆናል፡፡"
    },
    "Chapter 133": {
      "1": "የአምላክ ወገኖች በወንድማማችነት ፍቅር ተስማምተው በአንድነት ሲኖሩ እጅግ መልካምና ደስ የሚያሰኝ ነው፡፡",
      "2": "በአሮን ራስና ጢም ላይ እንደሚፈስስ፤ እስከ ልብሱም ዘርፍ የሚዘልቅ፤ መልካም መዓዛ እንዳለው የቅባት ዘይት ነው፡፡",
      "3": "ከሔርሞን ተራራ ወደ ጽዮን ኮረብታዎች እንደሚንጠባጠብ ጤዛ ነው፤ አምላክ ዘላለማዊ የሆነውን ሕይወትና በረከት የሚሰጠው በዚያ ነው፡፡"
    },
    "Chapter 134": {
      "1": "እናንተ አገልጋዮቹ፤ በሌሊት በመቅደሱ የምታገለግሉት ሁሉ፤ ኑ አምላክን አመስግኑ፡፡",
      "2": "በመቅደሱ እጆቻችሁን ለጸሎት ዘርግታችሁ፤ አምላክን አመስግኑ፡፡",
      "3": "ሰማይንና ምድርን የፈጠረ አምላክ ከጽዮን ይባርካችሁ፡፡"
    },
    "Chapter 135": {
      "1": "አምላክን አመስግኑ! እናንተ የአምላክ አገልጋዮች ስሙን አመስግኑ፤",
      "2": "በአምላካችን መቅደስ፤ በያህዌ ቤት የምትቆሙ ሁሉ አመስግኑት፡፡",
      "3": "ቸር ስለሆነ አምላክን አመስግኑ፤ ደግ ስለሆነም ለስሙ የምስጋና መዝሙር አቅርቡ፡፡",
      "4": "አምላክ ያዕቆብን ለራሱ፤ የእስራኤልንም ሕዝብ የግል ሀብቱ አድርጎ መረጠ፡፡",
      "5": "የእስራኤል አምላክ ከአማልክት ሁሉ የሚበልጥ ታላቅ አምላክ መሆኑን አውቃለሁ፡፡",
      "6": "በሰማይና በምድር በጥልቅ ባሕሮችም የወደደውን ሁሉ ያደርጋል፤",
      "7": "ዝናም ያዘለ ደመናን ከምድር ዳርቻ ያመጣል፤ በዝናም ጊዜ መብረቅ እንዲኖር ያደርጋል፤ ነፋስንም ከመኖሪያው ቦታ ያወጠዋል፡፡",
      "8": "በግብጽ አገር የሰዎችንና የእንስሳትን የበኩር ልጆች ገደለ፡፡",
      "9": "በዚያ ንጉሡን ፈርዖንንና አገልጋዮቹን ሁሉ ለመቅጣት፤ ተአምራትንና ድንቅ ነገሮችን አደረገ፡፡",
      "10": "ብዙ አረማውያን መንግሥታትን ደመሰሰ፤ ኀያላን ነገሥታትንም ገደለ፡፡",
      "11": "የአሞራውያንን ንጉሥ ሲሆንን፤ የባሳንንም ንጉሥ ዖግን፤ የከነዓንንም ነገሥታት ሁሉ ገደለ፡፡",
      "12": "ምድራቸውንም ለሕዝቡ ለእስራኤል ርስት አድርጎ ሰጠ፡፡",
      "13": "አምላክ ሆይ! ስምህ ዘወትር ሲታወጅ ይኖራል፤ ትውልድ ሁሉ ያስታውሱሃል፡፡",
      "14": "አምላክ ለሕዝቡ ይፈርዳል፤ ለአገልጋዮቹም ይራራል፡፡",
      "15": "የአረማውያን አማልክት፤ ከብርና ከወርቅ በሰው እጅ የተሠሩ ጣዖታት ናቸው፡፡",
      "16": "አፍ አላቸው አይናገሩም፤ ዐይን አላቸው፤ አያዩም፡፡",
      "17": "ጆሮ አላቸው፤ አይሰሙም፤ በአፍንጫቸውም መተንፈስ አይችሉም፤",
      "18": "የሠሩአቸውና የሚታመኑባቸው ሁሉ፤ እንደነዚህ ጣዖታት ይሁኑ፡፡",
      "19": "የእስራኤል ሕዝብ ሆይ! አምላክን አመስግኑ፤ እናንተም የያህዌ ካህናት፤ አምላክን አመስግኑ፡፡",
      "20": "እናንተ ሌዋውያን፤ አምላክን አመስግኑ፤ አምላክን የምታከብሩ ሁሉ፤ አምላክን አመስግኑ፡፡",
      "21": "አምላክን በጽዮን አመስግኑት፤ በመኖሪያው በኢየሩሳሌም አመስግኑት፡፡"
    },
    "Chapter 136": {
      "1": "ቸር ስለሆነ ለአምላክ ምስጋና አቅርቡ፤ ፍቅሩ ዘላለማዊ ነው፡፡",
      "2": "ከአማልክት ሁሉ ለሚበልጠው አምላክ ምስጋና አቅርቡ፤ ፍቅሩ ዘላለማዊ ነው፡፡",
      "4": "እርሱ ብቻ ታላላቅ ተአምራትን ያደርጋል፤ ፍቅሩ ዘላለማዊ ነው፡፡",
      "5": "በጥበቡ ሰማያትን ፈጠረ፤ ፍቅሩ ዘላለማዊ ነው፡፡",
      "6": "ምድርን በጥልቅ ውሃዎች ውስጥ መሠረተ፤ ፍቅሩ ዘላለማዊ ነው፡፡",
      "7": "ፀሐይንና ጨረቃን ፈጠረ፤ ፍቅሩ ዘላለማዊ ነው፡፡",
      "8": "ፀሐይ በቀን እንዲያበራ አደረገ፤ ፍቅሩ ዘላለማዊ ነው፡፡",
      "9": "ጨረቃና ከዋክብት በሌሊት እንዲያበሩ አደረገ፤ ፍቅሩ ዘላለማዊ ነው፡፡",
      "10": "የግብጻውያንን የበኩር ወንዶች ልጆች ገደለ፤ ፍቅሩ ዘላለማዊ ነው፡፡",
      "11": "የእስራኤልን ሕዝብ ከግብጽ መርቶ አወጣ፤ ፍቅሩ ዘላለማዊ ነው፡፡",
      "12": "በጠንካራ እጁ፤ በብርቱ ክንዱም ይህን አደረገ፤ ፍቅሩ ዘላለማዊ ነው፡፡",
      "13": "ቀይ ባሕርን ከፈለ፤ ፍቅሩ ዘላለማዊ ነው፡፡",
      "14": "ሕዝቡንም በመካከሉ አሳለፈ፤ ፍቅሩ ዘላለማዊ ነው፡፡",
      "15": "የግብጽን ንጉሥ ፈርዖንንና ሠራዊቱን በቀይ ባሕር አሰጠመ፤ ፍቅሩ ዘላለማዊ ነው፡፡",
      "16": "ሕዝቡን በበረሓ መራ፤ ፍቅሩ ዘላለማዊ ነው፡፡",
      "17": "ኀያላን ነገሥታትን ገደለ፤ ፍቅሩ ዘላለማዊ ነው፡፡",
      "18": "ታላላቅ ነገሥታትንም ደመሰሰ፤ ፍቅሩ ዘላለማዊ ነው፡፡",
      "19": "የአሞራውያንን ንጉሥ ሲሆንን ገደለ፤ ፍቅሩ ዘላለማዊ ነው፡፡",
      "20": "የባሳንንም ንጉሥ ዖግን ገደለ፤ ፍቅሩ ዘላለማዊ ነው፡፡",
      "21": "ምድራቸውን ሁሉ ለሕዝቡ ርስት አድርጎ ሰጠ፤ ፍቅሩ ዘላለማዊ ነው፡፡",
      "22": "ለአገልጋዩ ለእስራኤል አወረሰ፤ ፍቅሩ ዘላለማዊ ነው፡፡",
      "23": "በተሸነፍን ጊዜ አልረሳንም፤ ፍቅሩ ዘላለማዊ ነው፡፡",
      "24": "ከጠላቶቻችን እጅ ነፃ አወጣን፤ ፍቅሩ ዘላለማዊ ነው፡፡",
      "25": "ለህያው ፍጥረት ሁሉ ምግብን ይሰጣል፤ ፍቅሩ ዘላለማዊ ነው፡፡",
      "26": "ይህን ሁሉ ስላደረገ፤ ለሰማይ አምላክ ምስጋና አቅርቡ ፍቅሩ ዘላለማዊ ነው፡፡"
    },
    "Chapter 137": {
      "1": "በባቢሎን ወንዞች አጠገብ ተቀምጠን፤ ጽዮንን ባስታወስናት ጊዜ አለቀስን፡፡",
      "2": "እዚይ በገናዎቻችንን በአኻያ ዛፎች ላይ ሰቀልን፡፡",
      "3": "የማረኩንና ሠቃይ የሚያሳዩን ሰዎች በመዘመር እንድናስደስታቸው፤ “ከጽዮን መዝቡሙር አንዱን ለእኛ ዘምሩልን” አሉን፡፡",
      "4": "ለፈጣሪ መቅረብ የሚገባውን መዝሙር በባዕድ አገር እንዴት እንዘምራለን?",
      "5": "ኢየሩሳሌም ሆይ! አንቺን ብረሳሽ፤ በገና የምጫወትበት ቀኝ እጄ ይክዳኝ፤",
      "6": "አንቺን ባላስታውስሽና ታላቅ ደስታዬ አድርጌ ባልቆጥርሽ፤ የመዘመር ችሎታዬ ይክዳኝ፡፡",
      "7": "አምላክ ሆይ! ኢየሩሳሌም በተያዘችበት ቀን፤ ኤዶማውያን ያደረጉትን አስብ፤ “እስከ መሠረትዋ አፈራርሳችሁ ጣሉአት!” እያሉ መጮኻቸውንም አስታውስ፡፡",
      "8": "በቢሎን ሆይ! አንቺም ትፈርሻለሽ፤ በእኛ ላይ ያደረግሽብንን የክፋት ብድራት ሁሉ፤ በአንቺ ላይ የሚመልስብሽ የተመሰገነ ነው፡፡",
      "9": "ሕፃናት ልጆችሽን እያነሣ በአለት ላይ የሚፈጠፍጣቸው የተመሰገነ ነው፡፡"
    },
    "Chapter 138": {
      "1": "አምላክ ሆይ! በሙሉ ልቤ አመሰግንሃለሁ፤ በመላእክት ፊት ለአንተ የምስጋና መዝሙር አቀርባለሁ፡፡",
      "2": "ስለ ዘላለማዊው ፍቅርህና ስለ እውነተኛነትህ የስምህንና የትእዛዛትህን ከፍተኛነት ስላሳየህ፤ ወደ ተቀደሰው መቅደስህ እየሰገድሁ፤ ስምህን አመሰግንሃለሁ፡፡",
      "3": "በጠራሁህ ጊዜ ሰማኸኝ፤ በብርታትህም አበረታኸኝ፡፡",
      "4": "አምላክ ሆይ! የቃልህን ተስፋ ስለ ሰሙ፤ የዓለም ነገሥታት ሁሉ ያመሰግኑሃል፡፡",
      "5": "ስላደረግኸው ድንቅ ነገር ሁሉና ስለ ታላቅ ክብርህ ይዘምሩልሃል፡፡",
      "6": "ከሁሉ በላይ ከፍ ያልህ ሆነህ ሳለ፤ ትሁታንን ትከባከባለህ፤ ትዕቢተኞችም ከአምተ ፊት መሰወር አይችሉም፡፡",
      "7": "መከራ ዙሪያዬን በሚከብበኝ ጊዜ፤ መከታ ሆነህ በሕይወት ትጠብቀኛለህ፤ በኀይልህም ትታደገኛለህ፡፡",
      "8": "የገባኸውን ቃል ኪዳን ትፈጽምልኛለህ፤ አምላክ ሆይ! ፍቅርህ ዘላለማዊ ነው፤ የጀመርከውን ሥራ ወደ ፍጻሜ ሳታደርስ አትተው፡፡"
    },
    "Chapter 139": {
      "1": "አምላክ ሆይ! መረመርኸኝ፤ አወቅኸኝም፡፡",
      "2": "አንተ የማደርገውን ሁሉ ታውቃለህ፤ አሳቤን ሁሉ ከሩቅ ሆነህ ታውቃለህ፤ አሳቤን ሁሉ ከሩቅ ሆነህ ታስተውላለህ፡፡",
      "3": "የምሠራ ወይም የማርፍ መሆኔን ታያለህ፤ ተግባሬን ሁሉ ታውቃለህ፡፡",
      "4": "ገና ከመናገሬ በፊት ምን ለማለት እንደማስባ ታውቃለህ፡፡",
      "5": "በዙሪያዬ ሁሉ ትገኛለህ፤ በኀይልህም ትጠብቀኛለህ፡፡",
      "6": "የአንተ ዕውቀት እጅግ ጥልቅ ነው፤ እኔ ላስተውለው ከምችለው በላይ ነው፡፡",
      "7": "ወደ ሙታን ዓለም ብወርድ፤ በዚያም አንተ አለህ፡፡",
      "8": "ከፀሐይ መውጪያ ባሻገር በርሬ ብሄድ፤ ወይም በፀሐይ መግቢያ በኩል ረቄ ብኖር፤",
      "9": "እዚያ ተገኝተህ በእጅህ ትመራኛለህ፤ በቀኝ እጅህም ትደግፈኛለህ፡፡",
      "10": "እዚያ ተገኝተህ በእጅህ ትመራኛለህ፤ በቀኝ እጅህም ትደግፈኛለህ፡፡",
      "11": "ጨለማን “ሰውረኝ” ወይም ብርሃንን “ወደ ሌሊት ተለወጥልኝ” ብል፤",
      "12": "ጨለማ እንኳ በአንተ ዘንድ አይጨልምም፤ ሌሊቱም የቀን ያህል ያበራል፤ ስለዚህ በአንተ ዘንድ ጨለማና ብርሃን ልዩነት የላቸውም፡፡",
      "13": "ሁለንተናዬ የፈጠርህ አንተ ነህ፤ በእናቴ ማሕፀን አገጣጥመህ የሠራኸኝ አንተ ነህ፡፡",
      "14": "ክብር የሚገባህ ስለሀነም አመሰግንሃለሁ፤ ሥራህ ሁሉ ግሩምና ድንቅ ነው፤ ጠንቅቄም አውቀዋለሁ፡፡",
      "15": "አንጥንቶቼ በመሠራት ላይ እንዳሉ፤ በእናቴም ማሕፀን በጥንቃቄ በመገጣጠም ላይ እንዳሉ፤ እዚያም በስውር በማድግበት ጊዜ፤ በዚያ መሆኔነ ታውቅ ነበር፡፡",
      "16": "ከመወለዴ በፊት አየኸኝ፤ ለእኔ የተወሰኑልኝ ቀኖቼ ገና ከመጀመራቸው በፊት፤ በመዝገብህ ሰፍረዋል፡፡",
      "17": "አምላክ ሆይ! አሳብህ እጅግ የከበረና የሰፋ ስለሆነ፤ እኔ ልረዳው አልችልም፡፡",
      "18": "አሳብህ ቢቆጠር ከባሕር አሸዋ የበዛ ነው፤ በምነቃበትም ጊዜ አሁንም ከአንተ ጋር ነኝ፡፡",
      "19": "አምላክ ሆይ! ክፉዎችን ብታጠፋ እንዴት በወደድሁ ነበር! ዐመፀኞች ከእኔ ቢርቁ እንዴት በወደድሁ ነበር!",
      "20": "እነርሱ በአንተ ላይ ክፉ ነገር ይናገራሉ፤ በጠላትነትም ስምህን ያጠፋሉ፡፡",
      "21": "አምላክ ሆይ! የሚጠሉህን እጅግ እጠላቸዋለሁ፤ በአንተ ላይ የሚያምፁትንም እጅግ እጸየፋቸዋለሁ፡፡",
      "22": "በብርቱ እጠላቸዋለሁ፤ እንደ ጠላቶቼም እቆጥራቸዋለሁ፡፡",
      "23": "አምላክ ሆይ! መርምረኝ፤ ልቦናዬንም ዐወቅ፤ ፈትነኝ፤ አሳቤንም ዕወቅ፡፡",
      "24": "በእኔ ውስጥ በደል እንዳለ ተመልከት፤ በዘላለማዊውም መንገድ ምራኝ፡፡"
    },
    "Chapter 140": {
      "1": "አምላክ ሆይ! ከክፉ ሰዎች አድነኝ፤ ከጨካኞችም እጅ ጠብቀኝ፡፡",
      "2": "እነርሱ ሁልጊዜ ክፉ ነገር ለማድረግ ያሤራሉ፤ ዘወትር ጥልን ያነሣሣሉ፡፡",
      "3": "ምላሳቸው እንደ መርዛም እባብ ተናዳፊ ነው፤ ቃላቸውም እንደ እፉኝት መርዝ ነው፡፡",
      "4": "አምላክ ሆይ! ከክፉዎች ኀይል ጠብቀኝ፤ እኔን ለመጣል ከሚያሤሩ ከጨካኞች እጅ ታደገኝ፡፡",
      "5": "ትዕቢተኞች ወጥመድ ዘረጉብኝ፤ የተጠላለፈ ገመድ አስቀመጡ፤ እኔንም ለመያዝ በመንገድ ላይ ወጥመድ አኖሩ፡፡",
      "6": "አምላክን “አንተ አምላኬ ነህ” እለዋለሁ፤ አምላክ ሆይ! ዕርዳታህን ለማግኘት ስጮኽ ስማኝ፡፡",
      "7": "ብርቱ ተከላካዬ የሆንህ አምላኬ ሆይ! ከጠላት ጋር በተሰለፍሁት ጊዜ ጠበቅኸኝ፡፡",
      "8": "አምላክ ሆይ! አመፀኞች የሚፈልጉትን ነገር አትስጣቸው፤ ሤራቸውም እንዲሠምር አታድርግ፡፡",
      "9": "ጠላቶቼ እንዲያሸንፉኝ አታድርግ፤ በእኔ ላይ የሚናገሩት ዛቻ በእነርሱ ላይ እንዲፈጸም አድርግ፡፡",
      "10": "የእሳ ፍም በላያቸው ይውደቅ፤ ወደ ጉድጓድም ይጣሉ፤ ከዚያም ከቶ አይውጡ፡፡",
      "11": "ሌሎችን በሐሰት የሚከስሱ በምድር ላይ ጸንተው አይኑሩ፤ ክፉ ነገር በጨካኞች ሰዎች ላይ ይድረስ፤ ይደምስሳቸውም፡፡",
      "12": "አምላክ ሆይ! ለድሆች እንደምትፈርድ፤ የችግረኞችንም መብት እንደምታስከብር ዐውቃለሁ፡፡",
      "13": "ደጋግ ሰዎች በእውነት ያመሰግኑሃል፤ በፊትህም ጸንተው ይኖራሉ፡፡"
    },
    "Chapter 141": {
      "1": "አምላክ ሆይ! ወደ አንተ እጣራለሁ፤ በፍጥነትም እርዳኝ፤ ወደ አንተም ስጮኽ ስማኝ፡፡",
      "2": "ጸሎቴ እንደ ዕጣን፤ የተዘረጉትን እጆቼን እንደ ማታ መሥዋዕት አድርገህ ተቀበል፡፡",
      "3": "አምላኬ ሆይ! ለአፌ ጠባቂ አኑር፤ በከንፈሮቼም በር ላይ ዘበኛ አቁም፡፡",
      "4": "ስሕተት ለማድረግ ከመመኘትና ከአመፀኞች ጋር በክፉ ሥራ ከመተባበር ጠብቀኝ፤ የበዓላቸው ግብዣ ተካፋይ ከመሆን ሰውረኝ፡፡",
      "5": "ደግ ሰው በቅንነት መንፈስ ሊቀጣኝና ሊገሥጸኝ ይችላል፤ ከክፉ ሰዎች ግን ክብርን እንኳ አልቀበልም፤ ዘወትርም ክፉ ሥራቸውን በመቃወም እጸልያለሁ፡፡",
      "6": "ዳኞቻቸው በገደል አለት ላይ በተጣሉ ጊዜ፤ ሕዝቦቻቸው የእኔ ቃል እውነት መሆኑን ያረጋግጣሉ፡፡",
      "7": "እንጨት እንደሚሰነጥቅና እንደሚቆራረጥ ሁሉ የእነርሱም አጥንት በመቃብር አፍ ላይ ይበታተናሉ፡፡",
      "8": "አምላክ ሆይ! እኔ ግን በአንተ መተማመኔን አልተውም፤ የአንተንም ጥበቃ ስለምፈልግ እንድሞት አታድርገኝ፡፡",
      "9": "ከዘረጉብኝ ወጥመድ ጠብቀኝ፤ ከክፉ አድራጊዎች መሰናክል አድነኝ፡፡",
      "10": "ስኔ ያለ ጉዳት ሳልፍ፤ ክፉዎች ባጠመዱት ወጥመድ ይያዙ፡፡"
    },
    "Chapter 142": {
      "1": "ድምፄን ከፍ አድርጌ ወደ አምላኬ እጮኻለሁ፤ እንዲረዳኝም እለምነዋለሁ፡፡",
      "2": "አቤቱታዬን ሁሉ በፊቱ አቀርባለሁ፤ ችግሬንም ሁሉ እነግረዋለሁ፡፡",
      "3": "ተስፋ ለመቁረጥ ጥቂት በቀረኝ ጊዜ ምን ማድረግ እንደሚገባኝ ያውቃል፤ ጠላቶቼ በምሄድበት መንገድ ላይ ወጥመድ ዘረጉብኝ፡፡",
      "4": "በዙሪያዬ ስመለከት፤ መሸሸጊያ የሚሆነኝ አጣሁ፤ አንድም እንኳ የሚረዳኝ ሰው አልነበረም፤ የሚጠብቀኝና የሚጠነቀቅልኝም አልነበረም፡፡",
      "5": "አምላክ ሆይ! እንድትረዳኝ ወደ አንተ እጮኻለሁ፤ አምላክ ሆይ! ጠባቂዬ አንተ ነህ፤ በዚህ ዓለም የምፈልገው አንተን ብቻ ነው፡፡",
      "6": "በመከራ ውስጥ ሰጥሜ ስለምገኝ፤ እንድትረዳኝ ወዳንተ ስጮኽ ስማኝ፤ እጅግ በርትተውብኛልና ከጠላቶቼ አድነኝ፡፡",
      "7": "ስላደረግህልኝ ቸርነት በሕዝብ ጉባኤ መካከል እንዳመሰግንህ፤ ከጭንቀቴ ነፃ አውጣኝ፡፡"
    },
    "Chapter 143": {
      "1": "አምላክ ሆይ! ጸሎቴን ስማ፤ በእውነተኛነትህም ልመናዬን አድምጥ፤ በታማኝነትህም ለጸሎቴ መልስ ስጠኝ፡፡",
      "2": "በአንተ ፊት ከበደል ነፃ የሚሆን ሰው የለም፤ ስለዚህ እኔን አገልጋይህን ለፍርድ አታቅርበኝ፡፡",
      "3": "ጠላቴ በማሳደድ ተከታተለኝ፤ ድል አድርጎም በጨለማ ውስጥ አሰረኝ፤ ከብዙ ዘመናት በፊት እንደሞቱ ሰዎች ሆኜአለሁ፡፡",
      "4": "ከዚህም የተነሳ ተስፋ ለመቁረጥ ተቃርቤ፤ እጅግ ተጨንቄአለሁ፤",
      "5": "ያለፉትን ቀናት አስታውሳለሁ፤ አንተ ያደረግሃቸው ነገሮች ሁሉ ትዝ ይሉኛል፤ ሥራህንም ሁሉ አሰላስላለሁ፡፡",
      "6": "እጆቼን ለጸሎት ወደ አንተ እዘረጋለሁ፤ ደረቅ ምድር ውሃ እንደሚያስፈልገው፤ እንዲሁም ነፍሴ አንተን ትፈልጋለች፡፡",
      "7": "አምላክ ሆይ! ተስፋዬ ሁሉ ስለጠፋ ሳትዘገይ ስማኝ፤ ወደ ሙታን ዓለም ከሚወርዱት ጋር እንዳልደባለቅ አትሰወርብኝ፡፡",
      "8": "የምተማመነው በአንተ ስለሆነ፤ በየጠዋቱ ዘላለማዊ ፍቅርህን እንዳውቅ አድርገኝ፤ ጸሎቴን ወደ አንተ ስለማቀርብ የምሄድበትን መንገድ አሳየኝ፡፡",
      "9": "አምላክ ሆይ! እንድትጠብቀኝ ወደ አንት እመጣለሁ፤ ከጠላቶቼ ታደገኝ፡፡",
      "10": "አንተ አምላኬ ነህ፤ ፈቃድህን እንዳደርግ አስተምረኝ፤ በመልካም ቸርነትህና በደህና መንገድ ምራኝ፡፡",
      "11": "አምላክ ሆይ! በሰጠኸኝ የተስፋ ቃል መሠረት ሕይወቴን ጠብቅ፤ በቅንነትህም ከችግሬ ሁሉ ነፃ አውጣኝ፡፡",
      "12": "ዘላለማዊ ፍቅርህን ግለጥልኝ፤ ጠላቶቼን አጥፋቸው፤ እኔ አገልጋይህ ስለሆንሁ፤ ጥቃት የሚያደርሱብኝን ሁሉ ደምስሳቸው፡፡"
    },
    "Chapter 144": {
      "1": "መጠጊያዬ የሆነ የእስራኤል አምላክ ይመስገን! ለሰልፍ ያሰለጥነኛል፤ ለጦርነትም ያዘጋጀኛል፡፡",
      "2": "የእስራኤል አምላክ ጠባቂዬና መከታዬ ነው፤ መጠለያዬና አዳኜ ነው፤ በእርሱ ተማምኜ በሰላም እኖራለሁ፤ እርሱ መንግሥታትን ከእግሬ በታች አድርጎ ያስገዛልኛል፡፡",
      "3": "አምላክ ሆይ! ይህን ያህል የምታስብለት ሰው ምንድን ነው? ይህን ያህልስ የምትጠነቀቅለት የሰው ልጅ ምንድን ነው?",
      "4": "ሰው እንደ ነፋስ ሽውታ ነው፤ ዘመኑም እንደ ጥላ የሚያልፍ ነው፡፡",
      "5": "አምላክ ሆይ! ሰማይን ሰንጥቀህ ውረድ፤ ተራራዎችን ዳስስ፤ እነርሱም ይጢሱ፡፡",
      "6": "የመብረቅ ብልጭታን ልከህ፤ ጠላቶችህን በትናቸው፤ ፍላጻዎችህንም በመወርወር አሳዳቸው፡፡",
      "7": "እጅህን ከላይ ስደድ፤ ከጥልቅ ውሃ ውስጥ ስበህ አውጣኝ፤ ታደገኝም፤ ከባዕዳን ኀይል አድነኝ፡፡",
      "8": "እነርሱ ከቶ እውነት አይናገሩም፤ እየማሉ እንኳ ይክዳሉ፡፡",
      "9": "አምላክ ሆይ! አዲስ መዝሙር እቀኝልሃለሁ፤ በገናም በመደርደር እዘምርልሃለሁ፡፡",
      "10": "አንተ ለነገሥታት ድልን ታጎናጽፋለህ፤ አገልጋይህን ዳዊትንም ትታደገዋለህ፡፡",
      "11": "ከጨካኞች ሰይፍ አድነኝ፤ ከባዕዳንም ኀይል ታደገኝ፤ እነርሱ ከቶ እውነት አይናገሩም፤ እየማሉ እንኳ ይክዳሉ፡፡",
      "12": "ወንዶች ልጆቻችን በወጣትነታቸው ጊዜ፤ እንደ አዲስ ተክል የሚያድጉና የሚጠነክሩ ይሁኑ፤ ሴቶች ልጆቻችን፤ ለቤተ መንግሥት ማእዘኖች ውበት እንደሚሰጡ፤ ተቀርጸው ቀጥ እንዳሉ ምሰሶች ይሁኑ፡፡",
      "13": "ጎተራዎቻችን በልዩ ልዩ ዐይነት እህል የተሞሉ ይሁኑ፤ በመስኮቻችን ላይ የተሠማሩት በጎች፤ በሺ የሚቆጠሩ ግልገሎችን እየወለዱ ይብዙ፤",
      "14": "ከብቶቻችን የሰቡ ይሁኑ፤ ሳይጨነግፉም በመርባት ይብዙ፤ በመንገዶቻችን የሐዘን ጩኸት ከቶ አይሰማ፡፡",
      "15": "እንደዚህ የሚሆንለት ሕዝብ የተባረከ ነው፤ ያህዌ አምላኩ የሆነለት ሕዝብ የተባረከ ነው፡፡"
    },
    "Chapter 145": {
      "1": "አምላኬና ንጉሤ ሆይ! ታላቅነትህን አውጃለሁ፤ ለዘላለምም አመሰግንሃለሁ፡፡",
      "2": "በየቀኑ አመሰግንሃለሁ፤ ለዘላለምም ስምህን እቀድሳለሁ፡፡",
      "3": "የእስራኤል አምላክ ታላቅ ነው፤ ከፍተኛ ምስጋናም የሚገባው ነው፤ ታላቅነቱም ሰው ከሚያስተውለው በላይ ነው፡፡",
      "4": "ድንቅ ሥራህ፤ ከትውልድ እስከ ትውልድ ሲመሰገን ይኖራል፤ ሕዝቦችም ታላላቅ ሥራዎችህን ያውጃሉ፡፡",
      "5": "ስለ ክብርህና ስለ ግርማህ ታላቅነት ያወራሉ፤ እኔም ድንቅ ስለሆነው ሥራህ አሰላስላለሁ፡፡",
      "6": "ሕዝቦች አስደናቂ ስለሆኑት ታላላቀ ሥራዎችህ ይናገራሉ፤ እኔም ታላቅነትህን ዐውጃለሁ፡፡",
      "7": "ስለ ታላቅ ቸርነትህ ይናገራሉ፤ ስለ ቅንነትህም ይዘምራሉ፡፡",
      "8": "አምላክ ሩኅሩኅና መሐሪ ነው፤ ለቁጣ የዘገየና በዘላለማዊ ፍቅር የተሞላ ነው፡፡",
      "9": "እርሱ ለሰው ሁሉ ቸር ነው፤ ለፍጡሮችም ሁሉ ይራራል፡፡",
      "10": "አምላክ ሆይ! ፍጡሮችህ ያመሰግኑሃል፤ ሕዝቦችህም ሁሉ ያወድሱሃል፡፡",
      "11": "ስለ ንጉሥነትህ ግርማ ያወራሉ፤ ስለ ኀይልህም ይናገራሉ፡፡",
      "12": "በዚህ ዐይነት ሰዎች ሁሉ፤ በኀይልህ ስላደረግሃቸው ታላላቅ ሥራዎችና ስለ መንግሥትህም ታላቅ ግርማ ያውቃሉ፡፡",
      "13": "መንግሥትህ ዘላለማዊ ነው፤ አንተም ለዘላለም ንጉሥ ነህ፡፡ ያህዌ በቃል ኪዳኑ የታመነ ነው፤ እርሱ የሚያደርገው ሁሉ መልካም ነው፡፡",
      "14": "በመከራ ላይ የሚገኙትን ይረዳቸዋል፤ የወደቁትንም ያነሣቸዋል፡፡",
      "15": "ሕይወት ያላቸው ፍጥረታት ሁሉ በተስፋ ወደ አንተ ይመለከታሉ፤ አንተም በሚያስፈልጋቸው ጊዜ ምግባቸውን ትሰጣቸዋለህ፡፡",
      "16": "የሚበቃቸውን ያህል ትሰጣቸዋለህ፤ የሁሉንም ፍላጎት ታረካለህ፡፡",
      "17": "አምላክ በሚያደርገው ሁሉ እውነተኛ ነው፤ በሥራውም ሁሉ ቸር ነው፡፡",
      "18": "አምላክ ለሚጠሩት ሁሉ፤ ወይም ባማወላወል ለሚጠሩት ሁሉ ቅርብ ነው፡፡",
      "19": "በአክብሮት ለሚፈሩት፤ የሚያስፈልጋቸውን ነገር ሁሉ ይሰጣቸዋል፤ ጩኸታቸውንም ሰምቶ ያድናቸዋል፡፡",
      "20": "እርሱን የሚወዱትን ሁሉ ይጠብቃል፤ ክፉዎችን ግን ይደመስሳል፡፡",
      "21": "እኔ ሁልጊዜ አምላክን አመሰግናለሁ፤ እርሱ የፈጠራቸው ሁሉ፤ ቅዱስ ስሙን ለዘላለም ያወድሱ፡፡"
    },

    "Chapter 146": {
      "1": "አምላክ ይመስገን፤ ነፍሴ ሆይ! አምላክን አመስግኚ፡፡",
      "2": "በሕይወቴ ዘመን ሁሉ አምላክን አመሰግናለሁ፤ በምኖርበት ዘመን ሁሉ ለአምላኬ እዘምራለሁ፡፡",
      "3": "ሰው ሊያድናችሁ ስለማይችል፤ በሰብአውያን ሰዎች አትታመኑ፡፡",
      "4": "እነርሱ በሚሞቱበት ጊዜ ወደ ዐፈር ይመለሳሉ፤ በዚያኑ ቀን ዕቅዳቸው ሁሉ ያከትማል፡፡",
      "5": "የያዕቆብ አምላክ ረዳቱ የሆነለትና በአምላኩ በያህዌ ተስፋ ያደረገ ሰው ደስ ይበለው፤",
      "6": "ምክንያቱም ያህዌ ሰማይንና ምድርን፤ ባሕርንና በውስጣቸው ያሉትን ሁሉ የፈጠረ ነው፡፡ እርሱ ዘወትር ቃል ኪዳኑን የጠብቃል፤",
      "7": "ለተጨቆኑት ይፈርዳል፤ ለተራቡ ምግብን ይሰጣል፡፡ እስረኞችን ነፃ ያወጣል፡፡",
      "8": "የዕውሮችን አይን ያበራል፤ የወደቁትን ያነሣል፤ እውነተኞች ሰዎችን ይወዳል፡፡",
      "9": "የእስራኤል አምላክ ስደተኞችን ይጠብቃል፤ ባሎቻቸው የሞቱባቸውን ሴቶችና ወላጆቻቸው የሞቱባቸውን ልጆች ይረዳል፤ የክፉዎችን ዕቅድ ግን ያፈርሳል፡፡",
      "10": "አምላክ ለዘላለም ንጉሥ ነው፤ ጽዮን ሆይ! አምላክሽ ለዘላለም ይነግሣል፡፡ የእስራኤል አምላክ ይመስገን!"
    },
    "Chapter 147": {
      "1": "አምላክን አመስግኑ! ለአምላካችን የምስጋና መዝሙር ማቅረብ መልካም ነው፤ እርሱን ማመስገን ደስ የሚያሰኝና ተገቢ ነው፤",
      "2": "የእስራኤል አምላክ ኢየሩሳሌምን ያድሳል፤ ከእስራኤል የተሰደዱትንም ይመልሳል፡፡",
      "3": "ልባቸው የተሰበረባቸውን ይፈውሳል፤ ቁስላቸውንም ይጠግናል፡፡",
      "4": "የከዋክብትን ብዛት ቆጥሮ ያውቃል፤ እያንዳንዳቸውም በየስማቸው ይጠራቸዋል፡፡",
      "5": "አምላካችን ታላቅና ኀያል ነው፤ ጥበቡንም መለካት አይቻልም፡፡",
      "6": "ትሑታንን ከፍ ከፍ ያደርጋል፤ ዐመፀኞችን ግን አዋርዶ ከትቢያ ጋር ይቀላቅላቸዋል፡፡",
      "7": "ለአምላክ የምስጋና መዝሙር ዘምሩ፤ በገና እየደረደራችሁ ለአምላካችን ዘምሩ፡፡",
      "8": "እርሱ ደመናትን በሰማይ ላይ ይዘረጋል፤ ለምድር ዝናምን ይሰጣል፤ ተራራዎችንም በለምለም ሣር ይሸፍናል፡፡",
      "9": "ለእንስሳት ምግብን ይሰጣል፤ ምግብ አጥተው የሚጮኹ የቁራ ጫጬቶቹንም ይመግባል፡፡",
      "10": "የእርሱ ደስታ በብርቱ ፈረሶችና፤ በጦረኞች ኀይል አይደለም፡፡",
      "11": "እርሱን ደስ የሚያሰኙት፤ በአክብሮት የሚፈሩትና በዘላለማዊ ፍቀሩ የሚታመኑ ሰዎች ናቸው፡፡",
      "12": "ኢየሩሳሌም ሆይ! አምላክን አመስግኚ፤ ጽዮን ሆይ! አምላክሽን አመስግኚ፡፡",
      "13": "እርሱ የበሮችሽን ቁልፍ አጠንክሮ ይጠብቃል፤ በውስጥሽ ያሉትን ሕዝቦችሽን ይባርካል፡፡",
      "14": "እርሱ ወሰንሽን በሰላም ይጠብቃል፤ በመልካም ስንዴም ያጠግብሻል፡፡",
      "15": "ለምድር ትእዛዙን ይሰጣል፤ ቃሉም ወዲያው ይፈጸማል፡፡",
      "16": "ዐመዳዩን እንደ ባዘቶ ያነጥፈዋል፤ ውርጩንም እንደ ዐመድ ይበትነዋል፡፡",
      "17": "በረዶውንም እንደ ጠጠር ያወርደዋል፤ እርሱ የሚልከውን ውርጭ ማንም ሊቋቋመው አይችልም፡፡",
      "18": "ከዚህ በኋላ ትእዛዝ ይሰጣል፤ የተጋገረውም በረዶ ያቀልጣል፤ ነፋስን ያነፍሳል፤ ውሃም ይፈስሳል፡፡",
      "19": "ቃሉን ለሕዝቡ፤ ሥርዓቱንና ሕጉንም ለእስራኤል ይሰጣል፡፡",
      "20": "ይህን ሁሉ ለሌሎች ሕዝቦች አላደረገም፤ ምክንያቱም እነርሱ ሕጉንም አያውቁም፡፡ የእስራኤል አምላክ ይመስገን!"
    },
    "Chapter 148": {
      "1": "አምላክን አመስግኑ! ከሁሉ በላይ የምትኖሩ ፍጥረታት ሁሉ፤ አምላክን ከሰማይ አመስግኑት፡፡",
      "2": "መላእክቱም ሁሉ አመስግኑት፤ በሰማይ ያላችሁ ሠራዊቱ ሁሉ አመስግኑት፡፡",
      "3": "ፀሐይና ጨረቃ አመስግኑት፤ የመትበሩ ከዋክብት ሁሉ አመስግኑት፤",
      "4": "ከፍተኞች ሰማያት አመስግኑት፤ ከጠፈር በላይ ያላችሁ ውሃዎች አመስግኑት፡፡",
      "5": "ሁሉም የአምላክን ስም ያመስግኑ፤ እርሱ አዘዘ እነርሱም ተፈጠሩ፡፡",
      "6": "በትእዛዙም በየቦታቸው ለዘላለም ጸንተው ይኖራሉ፤ የተሰጣቸውንም ትእዛዝ ከቶ አያፈርሱም፡፡",
      "7": "የባሕር አራዊትና የውቅያኖስ ጥልቀቶች፤ አምላክን ከምድር አመስግኑ፡፡",
      "8": "እሳትና በረዶ፤ ዐመካይና ደመና፤ ትእዛዙን የምትፈጽሙም ብረቱዎች ነፋሳት፤ አምላክን አመስግኑ፡፡",
      "9": "ኮረብቶችና ተራሮች፤ የፍሬ ተክሎችና የደን ዛፎች ሁሉ፤ አመስግኑት፡፡",
      "10": "አራዊትና ለማዳ እንስሳት፤ በምድር የምትሳቡና በክንፍ የምትበሩ ፍጥረታት ሁሉ፤ አምላክን አመስግኑት፡፡",
      "11": "ነገሥታትና የምድር ሕዝቦች፤ መሳፍንትና ፈራጆች ሁሉ አመስግኑት፡፡",
      "12": "ጎልማሶችና ልጃገረዶች፤ ሽማግሌዎችና ልጆች ሁሉ አመስግኑት፡፡",
      "13": "ሁሉም የአምላክን ስም ያመስግኑ፤ የእርሱ ስም ከሌሎች ስሞች ይበልጣል፤ ክብሩም ከምድርና ከሰማይ በላይ ከፍ ያለ ነው፡፡",
      "14": "የራሱ ወገኖች የሆኑት፤ እጅግ የሚወዳቸው የእስራኤል ሕዝብ አመስግኑት፤ ብርቱ ሕዝብ አደረጋቸው፡፡ አምላክ ይመስገን!"
    },
    "Chapter 149": {
      "1": "አምላክን አመስግኑ! ለእስራኤል አምላክ አዲስ መዝሙር ዘምሩ፤ መንፈሳውያን ሰዎች በጉባኤ አመስግኑት!",
      "2": "የእስራኤል ሕዝቦች ሆይ! በፈጣሪያችሁ ደስ ይበላችሁ፤ የጽዮን ሕዝቦች ሆይ! በንጉሣችሁ ሐሴት አድርጉ፡፡",
      "3": "ስሙን በሽብሸባ አመስግኑት፤ ከበሮ እየመታችሁና በገና እየደረደራችሁ አመስግኑት፡፡",
      "4": "የእስራኤል አምላክ በሕዝቡ ደስ ይለዋል፤ ድል በማቀዳጀት ትሑታንን ያከብራቸዋል፡፡",
      "5": "የአምላክ ሕዝቦች በድል አድራጊነታቸው ደስ ይበላቸው፤ ሌሊቱን በሙሉ በደስታ ይዘምሩ፡፡",
      "6": "ስለታም ሰይፍ በእጆቻቸው ይዘው እልል እያሉ አምላክን በከፍተኛ ድምፅ ያመስግኑት፡፡",
      "7": "እንደዚህ ቢያደርጉ፤ መንግሥታትን ለማሸነፍ፤ ሕዝቦችንም ለመቅጣት፤",
      "8": "ነገሥታቶቻቸውን በሰንሰለት ለመያዝ፤ መኳንንቶቻቸውን በእግር በረት ለማሰር፤",
      "9": "የህዌ እንዳዘዘው ሕዝቦችን ለመቅጣት፤ የአምላክ ሕዝቦች ድልን ይጎናጸፋሉ፡፡ አምላክ ይመስገን!"
    },
    "Chapter 150": {
      "1": "አምላክን አመስግኑ! አምላክን በመቅደሱ አመስግኑት፤ የሚያስደንቅ ኀይሉ ባለበት በሰማይ አመስግኑት፡፡",
      "2": "ስላደረገው ድንቅ ሥራ አመስግኑት፤ ወደር ስለማይገኝለት ታላቅነቱ አመስግኑት፡፡",
      "3": "በመለከት አመስግኑት፤ በበገናና በመሰንቆ አመስግኑት፡፡",
      "4": "በከበሮና በሽብሸባ አመስግኑት፤ በክራርና በዋሽንት አመስግኑት፡፡",
      "5": "በጸናጽል ድምፅ አመስግኑት፤ ከፍተኛ ድምፅ ባለው ጸናጽል አመስግኑት፤",
      "6": "ሕያዋን ፍጥረቶች ሁሉ አምላክን አመስግኑት! የእስራኤል አምላክ ይመስገን!"
    }
  }
}
